༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN3414
n/a
ImageGroup:
ISBN:
13CN8465
n/a
Title:
པཎ་ཆེན་སྐུ་ཕྲེང་རིམ་བྱོན་གྱི་མཛད་རྣམ་ཕྱོགས་སྒྲིག
paN chen sku phreng rim byon gyi mdzad rnam phyogs sgrig
Author:
||n/a
n/a
Descriptor:
Original Publication:
Place:
Publisher:
Date:
n/a;n/a
Iha sal
bod ljongs bod yig dpe raying dpe skrun khang /
2015
Volume:
Total Volumes:
TBRC Pages:
NILIN
In/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །ཐམས་ཅད་མཁྱེན་ཅིང་གཟིགས་པ་ཆེན་པོ་པཎ་ཆེན་ཨེར་ཏི་
ནིའི་སྐུ་ཕྲེང་ལྔ་པ་བློ་བཟང་ཡེ་ཤེས་དཔལ་བཟང་
པོའི་རྣམ་པར་ཐར་པ་བཞུགས་སོ། །
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



པཎ་ཆེན་སྐུ་ཕྲེང་རིམ་བྱོན་གྱི་མཛད་རྣམ་དཔེ་ཚོགས།
སྤྱི་ཁྱབ་རྩོམ་སྒྲིག་པ།
སྤྱི་ཁྱབ་རྩོམ་སྒྲིག་གཞོན་པ།
པད་མ་རྣམ་རྒྱལ། །
གཙོ་འགན་རྩོམ་སྒྲིག་པ།།
གཙོ་འགན་རྩོམ་སྒྲིག་གཞོན་པ།
རྩོམ་སྒྲིག་ཁོངས་མི།
ས་ལུང་ཕུན་ལགས། བསོད་ནམས།
འབྲོང་བུ་ཚེ་རིང་རྡོ་རྗེ། རྒྱལ་རྩེ་སྙན་གྲགས།
འཇམ་དབྱངས་ཆོས་འཕེལ། ཚེ་བརྟན་དོན་གྲུབ།
འབྲོང་བུ་ཚེ་རིང་རྡོ་རྗེ།
བུ་བྱུང་དབང་འདུས།
བུ་བྱུང་དབང་འདུས། ལོངས་ཁང་ཕུན་ཚོགས་རྡོ་རྗེ། །
བདེ་སྐྱིད་སྒྲོལ་དཀར། དགའ་སྤག་ཚེ་དཔལ།
ཚེ་དབང་རིག་འཛིན།
བུ་བྱུང་དབང་འདུས།
འབྲོང་བུ་ཚེ་རིང་རྡོ་རྗེ།
བུ་བྱུང་དབང་འདུས། །
ཐོག་མའི་དཔྱད་ཞུས།
མཐའ་མའི་དཔྱད་ཞུས།
རྣམ་གྲངས་འདིའི་འགན་འཁུར་བ།
《h
+ ##kJEརྗོE》ཀྱང #
总编 白玛朗杰
ཊྛ # # #*## #4 ཚུB] /w • t/=gs
YE7% • EFL Ju༩##t# EirEgk
g#/#/• /=yS
主编, ##HE#
& #EYHER JE #：//#*# # # # Ig
I#ig • FE REE/-
ཎྞཾ # HEME
WEE : t/-y$
项目负责人普旺堆
总副主副 编初终项



ས
གི་བཀའ་དྲིན་ལས། །རྡོ་རྗེ་འཇིགས་བྱེད་དབང་ངང་གདུག་པ་ཐོབ།།འདོད་ཁམས་དབངམོ་ཆེས་ཀྱི་་་:མར་བསྟེན། བསོད་ནམས་ཞིང་མཆོག་བློ་བཟངuཤེས་ཁas
༄༅། །པཎ་ཆེན་སྐུ་ཕྲེང་ལྔ་པ་བློ་བཟང་ཡེ་ཤེས་ལ་ན་མོ།



དཀར་ཆག
༄༅། །ཤཱཀྱའི་དགེ་སློང་བློ་བཟང་ཡེ་ཤེས་ཀྱི་སྤྱོད་ཚུལ་གསལ་བར་བྱེད་པ་འོད་དཀར་
ཅན་གྱི་ཕྲེང་བ་ཞེས་བྱ་བ་བཞུགས་སོ།།
……………...……. (1)
མཆོད་བརྗོད་དང་བརྩམ་པར་དམ་བཅའ་བ། ..…………………………………. ..…...…….…….. (1)
ལེའུ་དང་པོ། སྐུ་སྐྱེ་བ་གང་དུ་བཞེས་ཚུལ་གྱི་སྐོར། ..……………….….….…………….. (4)
ལེའུ་གཉིས་པ། སྐུ་སྐྱེ་བ་ངོས་འཛིན་གནང་སྟེ། མཚན་གསོལ་བ་དང་ཁྲིར་བཀོད་པའི་
སྐོར། .........
.…………………… (12)
ལེའུ་གསུམ་པ། སློབ་གཉེར་གནང་བ་དང་དགེ་ཚུལ་གྱི་སྡོམ་པ་བླངས་པའི་སྐོར།
………..…….…..(22)
ལེའུ་བཞི་པ། རིགས་ལམ་སོགས་ལ་བརྩོན་པ་བསྐྱེད་པ་དང་རྒྱལ་དབང་ལྔ་པ་མཇལ་ཏེ་
དབང་ལུང་ཐོབ་པའི་སྐོར། ..……………. ..………………. (42)
ལེའུ་ལྔ་པ། མུ་མཐུད་ཐོས་བསམ་གནང་བ་དང་དགེ་སློང་གི་སྡོམ་པ་བཞེས་པའི་སྐོར།
…….…….…….. (83)
ལེའུ་དྲུག་པ། དབང་ལུང་མ་ལུས་པར་ནོས་ཤིང་ཐོས་བསམ་དཔྱིས་ཕྱིན་པར་གནང་བ་
དང་། རྟེན་གསུམ་བཞེངས་མཆོད་བྱས་པའི་སྐོར། .………………………………… (118)
ལེའུ་བདུན་པ། རིས་མེད་འགྲོ་བར་དབང་ལུང་གནང་སྟེ་གཞན་དོན་མཛད་པ་དང་
འཇམ་དབྱངས་གོང་མའི་གདན་འདྲེན་བྱུང་བར་དགོངས་པ་ཞུས་པའི་སྐོར།
..………………...…..（163)
ལེའུ་བརྒྱད་པ། སྐུ་གསུང་ཐུགས་རྟེན་བཞེངས་མཆོད་དང་། རིས་མེད་འགྲོ་བའི་བཞེད་
དོན་བསྐངས་ཤིང་ལྷ་གཅིག་རྒྱལ་དབང་དྲུག་པའི་མཁན་སློབ་གཅིག་ལྕོགས་སྡོམ་པ་
གནང་ཚུལ། ….……………………
.………… (195)
ལེའུ་དགུ་པ། རིས་མེད་སེམས་ཅན་ལ་དབང་ལུང་སོགས་ཀྱིས་འདོད་དོན་བསྒྲུབས་པའི་
，1 •



སྐོར། ..… .
.……….(261)
ལེའུ་བཅུ་པ། རྒྱལ་དབང་ཐམས་ཅད་མཁྱེན་པ་སྐུ་འཕྲེང་བདུན་པའི་མཁན་སློབ་གཅིག་
ལྕོགས་དང་། རྟེན་གསུམ་བཞེངས་མཆོད་གཙོ་བོ་བགྱིས་ཏེ་བསྟན་པའི་བྱ་བ་བྱས་
པའི་སྐོར། །
……….….….. (289)
ལེའུ་བཅུ་གཅིག་པ། དུས་ཟིང་ལ་བར་འདུམ་དང་རྒྱལ་དབང་མཆོག་ལ་དགེ་ཚུལ་སྒྲུབ་
ཅིང་། མུ་མཐུད་སྐུ་གསུང་ཐུགས་རྟེན་བཞེངས་མཆོད་གནང་བ། …………. (332)
ལེའུ་བཅུ་གཉིས་པ། འགྲོ་བ་རིས་མེད་དབང་ལུང་སྡོམ་ཁྲིམས་ཀྱིས་བསྟན་པའི་སྒོར་བཙུད་
ཅིང་རྒྱལ་དབང་མཆོག་ལ་དགེ་སློང་གི་སྡོམ་པ་གནང་བ་དང་། བསྟན་པའི་འགྲོ་
དོན་རླབས་ཆེན་མཛད་པའི་སྐོར། ..………………. ..…………….….…. (393)
ལེའུ་བཅུ་གསུམ་པ། དུས་ཟིང་ལ་བར་འདུམ་དང་། སྐྱེ་འགྲོར་ཆོས་དང་རྙེད་པས་དགྱེས་
པ་བསྐྱེད་པའི་སྐོར། ..…………..
……………………………… (469)
རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་
པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་རྣམ་པར་
ཐར་པ་འོད་དཀར་ཅན་གྱི་འཕྲེང་བའི་སྨད་ཆ་བཞུགས་སོ། །….…………. (522)
ལེའུ་དང་པོ། གླེང་བསླང་བའི་སྐོར། ..….
..… . (522)
ལེའུ་གཉིས་པ། དགུང་གྲངས་བདུན་ཅུའི་སྐབས་སུ་རིས་མེད་སེམས་ཅན་གྱི་འགྲོ་དོན་
བསྐྱངས་བའི་སྐོར། ...…
.….….….. (533)
ལེའུ་གསུམ་པ། དགུང་གྲངས་དོན་གཅིག་གི་སྐབས་སུ་འགྲོ་བའི་དོན་བསྐྱངས་བའི་སྐོར།
………………………….. (553)
ལེའུ་བཞི་པ། དགུང་གྲངས་དོན་གཉིས་པར་འགྲོ་བའི་དོན་མཛད་པའི་སྐོར།…... (568)
ལེའུ་ལྔ་པ། དགུང་གྲངས་དོན་གསུམ་གྱི་དུས་སུ་སྐྱེ་འགྲོའི་དོན་བསྐྱངས་བའི་སྐོར།
…………………………………. (584)
ལེའུ་དྲུག་པ། དགུང་གྲངས་དོན་བཞིའི་སྐབས་རྒྱལ་དབང་མཆོག་དང་ཞལ་མཇལ་གནང་
སྟེ་རྒྱལ་ཚབ་ཏུ་བསྐོས་པ་དང་། རིས་མེད་སེམས་ཅན་གྱི་འགྲོ་དོན་བསྐྱངས་བའི་
2 •



སྐོར། ...……….
(601)
ལེའུ་བདུན་པ། སྐུ་མྱ་ངན་ལས་འདས་པའི་ཚུལ་བསྟན་པ། ..……………….……….. (619)
ལེའུ་བརྒྱད་པ། དགོངས་རྫོགས་ཀྱི་བྱ་བ་ཡོངས་སུ་བསྒྲུབས་པ་དང་མཆོད་སྡོང་ཆེན་པོ་
བསྐྲུན་པ་སོགས་ཀྱི་སྐོར།
(631)
ལེའུ་དགུ་པ། སྐུའི་ཆེ་བ་བརྗོད་པའི་སྐོར། ….…………
(684）
• 3 •



༄༅། །ཤཱཀྱའི་དགེ་སློང་བློ་བཟང་ཡེ་ཤེས་ཀྱི་སྤྱོད་ཚུལ་གསལ་བར་
བྱེད་པ་འོད་དཀར་ཅན་གྱི་ཕྲེང་བ་ཞེས་བྱ་བ་བཞུགས་སོ།
-
'
མཆོད་བརྗོད་དང་བརྩམ་པར་དམ་བཅའ་བ།
ན་མོ་གུ་རུ་མཉྫ་གྷོ་ཥཱ་ཡ། རབ་མཛེས་གསེར་གྱི་ལྷུན་པོ་ལྟར་བརྗིད་ཅིང་། །མཚམས་
སྤྲིན་ལྟ་བུའི་ན་བཟས་མངོན་པར་ཀླུབས། །རྒྱུ་སྐར་བྱེ་བའི་མདངས་ལྟར་མཚན་དཔེས་སྤྲས། །
འདྲེན་མཆོག་ཤཱཀྱའི་ཏོག་ལ་གུས་པས་འདུད། ། དགའ་ལྡན་ལྷ་བརྒྱའི་གཙུག་རྒྱན་མ་ཕམ་
མགོན། །རྒྱལ་ཀུན་ཡབ་གཅིག་རྗེ་བཙུན་མཁྱེན་པའི་གཏེར། །འཛམ་གླིང་མཛེས་བྱེད་རྒྱན་
དྲུག་མཆོག་གཉིས་སོགས། །རྒྱལ་སྲས་གསུང་སྐྱེས་རྣམས་ལ་གུས་པས་འདུད། །གསུང་རབ་རྒྱ་
མཚོ་བསྲུབས་པའི་གདམས་པའི་བཅུད། །སྐྱེས་བུ་གསུམ་གྱི་ལམ་གྱི་རིམ་པ་ཡིས། །རབ་འབྲིང་
ཐ་མའི་གདུལ་བྱ་སྨིན་མཛད་པའི། །བཀའ་གདམས་བླ་མ་རྣམས་ལ་གུས་པས་འདུད། །འཆད་
དང་རྩོད་དང་རྩོམ་པའི་རྣམ་དཔྱོད་ཀྱིས། ། ལྗོངས་འདིར་ཐུབ་བསྟན་ཉིན་མོར་བྱེད་པའི་
མགོན། །རྒྱལ་བ་གཉིས་པ་རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་བཅས་ལ་གུས་པས་
འདུད། །གངས་ཅན་འགྲོ་བའི་སྐྱབས་གཅིག་པད་དཀར་འཆང་། །མཁས་བཙུན་བཟང་པོའི་
གར་གྱིས་རྣམ་རོལ་བ། །ངག་དབང་འཇིགས་མེད་བློ་བཟང་རྒྱ་མཚོ་ལ། །གུས་པས་འདུད་དོ་
ནམ་ཡང་རྗེས་འཛིན་མཛོད། ། དཀོན་མཆོག་གསུམ་དངོས་འདུས་པའི་བདག་ ཉིད་ཆེ། །
གསུམ་ལྡན་རྡོ་རྗེ་འཛིན་པའི་རོལ་བ་ཅན། །ལུང་རྟོགས་བསྟན་པའི་རྒྱལ་མཚན་འཛིན་པའི་
མཆོག །དྲིན་ཅན་བླ་མའི་ཞབས་པད་སྤྱི་བོར་བསྟེན། །སྒོ་གསུམ་ཐ་མལ་གནས་པའི་སྙོམ་ལས་
པ། །བདག་ལ་བཟང་པོའི་རྣམ་ཐར་ག་ལ་ཞིག ། འོན་ཀྱང་གཞན་གྱིས་བསྐུལ་ངོ་མ་ཆོགས་
པས། །ཅུང་ཟད་བརྗོད་ལ་ཀུན་གྱིས་བཟོད་པར་མཛོད། །
དེ་ལ་བདག་དགེ་སློང་བློ་བཟང་ཡེ་ཤེས་ལ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་
ཀྱི་རྒྱལ་མཚན་དཔལ་བཟང་པོའི་སྐུའི་སྐྱེ་བ་ཡིན་ཞེས་ཕྱོགས་ཀུན་ཏུ་གྲགས་མོད། པཎ་ཆེན་
ཐམས་ཅད་མཁྱེན་པ་ཆེན་པོ་དེ་ཉིད་ནི། མ་གཅིག་ལབ་ཀྱི་སྒྲོན་མའི་ལུང་བསྟན་ལས། ད་ལྟའི་
དུས་ཀྱི་བླ་མ་གྲྭ་པ་འདི། ། མ་འོངས་དུས་དེར་བློ་བཟང་གྲགས་པ་ཞེས། །དེ་ཡི་བསྟན་པའི་



གྲོགས་སུ་འཛིན་པའི་ཕྱིར། །སྔོན་སངས་རྒྱས་དྲུང་དུ་འཕགས་པ་རབ་འབྱོར་ཞེས། །རྒྱ་གར་རྡོ་
རྗེ་གདན་གྱི་དབུས་ཉིད་དུ། །མུ་སྟེགས་ཚོགས་རྣམས་མ་ལུས་བཏུལ་བའི་ཚེ། །ཀརྨ་དེ་ཝ་ཞེས་
བྱའི་པཎྜི་ཏ། །ད་ལྟའི་དུས་འདིར་བསོད་ནམས་བླ་མ་ཞེས། གྲགས་པའི་བསྟན་འཛིན་དུས་
དེར་མཁས་གྲུབ་ཆོས་རྗེར་གྲགས། །མ་འོངས་དུས་ན་བློ་བཟང་རྒྱལ་བའི་མཚན་ཅན་འབྱུང་། །
གྲགས་པའི་བསྟན་འཛིན་སྐྱེས་བུ་དེ་འདྲ་འབྱོན། ཞེས་སངས་རྒྱས་ཀྱི་དྲུང་དུ་འཕགས་པ་རབ་
འབྱོར་དང་། རྗེ་རིན་པོ་ཆེའི་དུས་སུ་མཁས་གྲུབ་ཆོས་རྗེར་གྲགས་པའི་མ་འོངས་པའི་དུས་ཀྱི་བློ་
བཟང་རྒྱལ་བའི་མཚན་ཅན་ནི། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དེ་
ཉིད་ཀྱི་ལུང་བསྟན་དུ་ངེས་ལ། །དེ་དང་ཕྱོགས་མཐུན་པར་མཁས་གྲུབ་ཐམས་ཅད་མཁྱེན་པ་
རིག་པའི་ཁུ་བྱུག་ཆེ་བར་སྐུའི་སྐྱེ་བ་བཞེས་པའི་ཚེ། །དཔལ་ལྡན་ཟླ་བ་གྲགས་པས་མ་འོངས་པའི་
དུས་སུ་རྗེ་བཙུན་འཇམ་པའི་དབྱངས་དགེ་སློང་གི་ཚུལ་དུ་བསམས་《བསམ་》བཞིན་དུ་མཐའ་
འཁོབ་ཏུ་སྐུའི་སྐྱེ་བ་བཞེས་པར་འདུག་པས། ཁྱེད་ཀྱང་དེར་སྐྱེ་བ་ལོངས་ལ་དེའི་བཀའ་བསྒྲུབ་
པ་དང་བསྟན་པ་རྒྱས་པར་གྱིས་ཞེས་གསུངས་ཤིང་། རྗེ་དེ་ཉིད་ཀྱི་གསུང་ལས་ཀྱང་། དུས་
འདིར་ཡང་རྗེ་བཙུན་བླ་མ་ཡི། །ལུགས་བཟང་པོའི་འཕྲིན་ལས་སྤེལ་བ་ལ། །གེགས་འགལ་རྐྱེན་
མིང་ཡང་མི་འབྱུང་ཞིང་། །གྲོགས་མཐུན་རྐྱེན་ཚང་བ་བླ་མ་མཁྱེན། ཞེས་གསུངས་པའི་ཡང་གི་
སྒྲས་རྗེ་རིན་པོ་ཆེའི་དུས་སུ་མཁས་གྲུབ་རྗེར་སྐུའི་སྐྱེ་བ་བཞེས་ནས། རྗེའི་བསྟན་པ་ལ་བྱ་བ་རྒྱ་
ཆེར་མཛད་པར་བསྟན། རྒྱལ་བ་བློ་བཟང་དོན་གྲུབ་ཏུ་སྐུའི་སྐྱེ་བ་བཞེས་པའི་ཚེ། རྗེ་བདག་
ཉིད་ཆེན་པོ་ལ་ད་ལྟ་ང་ལས་དད་པ་ཆེ་བ་མེད་ཅེས་གསུངས་ཤིང་། རྗེ་རིན་པོ་ཆེ་ནས་སྙན་ནས་
སྙན་དུ་བརྒྱུད་པའི་གདམས་པ་ཟབ་མོ་རྣམས་མི་ཉམས་པར་འཛིན་ཅིང་སྤེལ་བར་མཛད་པས་
མཚོན། སྐུ་ཚེ་དུ་མར་མཁས་ཤིང་གྲུབ་པ་བརྙེས་པ་ཤ་སྟག་ཏུ་སྐུའི་སྐྱེ་བ་བཞེས་ནས་བསྟན་པ་སྤྱི་
བྱེ་བྲག་དང་སེམས་ཅན་གྱི་དོན་འབའ་ཞིག་མཛད་པར་མ་ཟད་སྐུ་ཚེ་དེ་ཉིད་ལའང་འཇིག་རྟེན་
ཆོས་བརྒྱད་ཀྱི་སྒྲོག་ལས་གྲོལ་ཞིང་། བཤད་སྒྲུབ་སྤེལ་བའི་སྒོ་ནས་ཐུགས་རྒྱུད་ལེགས་པར་སྦྱངས་
པའི་འབྲས་བུ་མངོན་དུ་མཛད་ཟིན་པ་ཞིག་ལགས་ཏེ། གསུང་ལས། ཚེ་རིང་དུ་གནས་ན་རྣམ་
དཀར་གྱི། །ལས་བཟང་པོ་སྒྲུབ་པོ་ཤི་ཡང་བདེ། །ལས་བག་ཆགས་བཟང་པོའི་ངང་དུ་འཆི། །
ཨ་ལ་ལ་གསོན་ཤི་སེམས་ལ་སྙོམས། །ཚེ་སྒྲུབ་ཀུན་ཇི་ལྟར་དགྱེས་དགྱེས་མཛོད། །དཔལ་ཕུན་
ཚོགས་འབྱོར་ན་མཆོད་སྦྱིན་གྱིས། །ཚོགས་གསོག་གོ་དབུལ་པོར་གྱུར་ཀྱང་བླ། ། ཆུད་ཟོས་



དོགས་སེར་སྣའི་སྡུག་བསྔལ་མེད། །ཨ་ལ་ལ་འབྱོར་རྒུད་སེམས་ལ་སྙོམས། །ནོར་སྒྲུབ་ཀུན་ཇི་
ལྟར་དགྱེས་དགྱེས་མཛོད། །ཡོངས་ཀུན་གྱིས་བསྟོད་ཅིང་སྙན་གྲགས་ན།། །ཡིད་མི་བདེ་མེད་དོ་
སྨད་ཀྱང་བླ། །སྒྲ་བྲག་སྟོང་སྒྱུ་མའི་བསླུ་བྲིད་ཡིན། །ཨ་ལ་ལ་བསྟོད་སྨད་སེམས་ལ་སྙོམས། །
སྙན་གྲགས་ཀུན་ཇི་ལྟར་དགྱེས་དགྱེས་མཛོད། །ད་ལུས་སེམས་བདེ་ན་དཀོན་མཆོག་གི །དྲིན་
ཡིན་ནོ་སྡུག་བསྔལ་གྱུར་ཀྱང་བླ། །ཡིད་ངེས་འབྱུང་སྙིང་རྗེ་ངང་གིས་འཕེལ། ། ཨ་ལ་ལ་བདེ་
སྡུག་སེམས་ལ་སྙོམས། །སྐྱིད་འདོད་ཀུན་ཇི་ལྟར་དགྱེས་དགྱེས་མཛོད། །སྲོག་འཚོ་འཆི་འབྱོར་
རྒུད་སྡུག་བསྔལ་དང་། །ཡང་བསྟོད་སྨད་སྙན་དང་མི་སྙན་སོགས། ། གང་བྱུང་ཡང་བླ་མའི་
བྱིན་རླབས་ཡིན། ཨ་ལ་ལ་ཅི་བྱས་གློ་བ་དགའ། །རེ་དོགས་ཀུན་ཇི་ལྟར་དགྱེས་དགྱེས་མཛོད།
ཅེས་དང་།: ལར་འཁོར་འདས་ཆོས་རྣམས་མ་ལུས་པ། །མིང་བཏགས་ཡོད་ཙམ་གྱིས་རོལ་པ་
ལས། །དབྱིངས་ངོ་བོར་ཅི་ཡང་མ་མཆིས་པས། །ད་སྐྱེ་འཆི་གཉིས་ལ་ཡ་ང་མེད། ཅེས་དང་།
བཀའ་མདོ་རྒྱུད་དོན་ལ་སྒྲོ་འདོགས་བཅད། །གནས་འཁོར་བའི་རྒྱུ་འབྲས་ངང་ཚུལ་རིག །
བྱམས་སྙིང་རྗེ་བྱང་ཆུབ་སེམས་གཉིས་སྦྱངས། །དབྱིངས་གནས་ལུགས་རྟོགས་པའི་ལྟ་བ་གོ་།
ལམ་རིམ་གཉིས་ཟམ་མོའི་ཉམས་ལེན་ཤེས། །འདི་བསམས་ཤིང་རྗེ་བཙུན་བླ་མའི་དྲིན། །དྲིན་
ཆེ་བར་ངེས་སོ་བླ་མ་རྗེ། །རྒྱུད་སྨིན་བྱེད་སྐུ་གསུམ་ངོ་བོར་བསྒྱུར། །ཡུལ་གང་སྣང་དག་པའི་
རོལ་བར་ཤར། །ལུས་ཟབ་གསལ་གཉིས་མེད་ལྷ་ཡི་སྐུ། །ངག་བྲག་སྟོང་སྔགས་ཀྱི་བཟླས་པ་
ཤེས། །འདི་བསམས་ཤིང་རྗེ་བཙུན་བླ་མའི་དྲིན། ། དྲིན་ཆེ་བར་ངེས་སོ་བླ་མ་རྗེ་ ཞེས་
གསུངས་བ་སོགས་བསམ་གྱིས་མི་ཁྱབ་པའི་ཡོན་ཏན་མངའ་ལ། བདག་ལ་ནི་དེ་ལྟ་བུའི་ལུང་
རྟོགས་ཀྱི་ཡོན་ཏན་གྱི་ཆ་ཤས་ཙམ་ཡང་མ་མཆིས་ན་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་
སྐུའི་སྐྱེ་བ་ཡིན་ཞེས་ག་ལ་སྤོབས་ཤིང་བཟང་པོའི་རྣམ་ཐར་ཡང་བརྗོད་རྒྱུ་མ་མཆིས་པས་བྱེ་མ་
བཙིར་ལ་མར་ཁུའི་དགེ་ལས་མི་འབྱུང་མོད་ཀྱང་། འཕགས་ཡུལ་གྱི་གྲུབ་ཆེན་ནག་པོ་སྤྱོད་པ་
བསམས་《བསམ་》བཞིན་བསྟན་འགྲོའི་དོན་དུ་ངུར་སྨྲིག་འཆང་བའི་ཚུལ་བསྟན་པ་རྗེ་བཙུན་
དམ་པ་བློ་བཟང་བསྟན་པའི་རྒྱལ་མཚན་དཔལ་བཟང་པོ་དང་། །བ་སོ་སྤྲུལ་པའི་སྐུ་བློ་བཟང་
དཔལ་ལྡན་རྒྱལ་མཚན། དགའ་ལྡན་ཁྲི་རིན་པོ་ཆེ་ཅོ་ནེ་ཚུལ་ཁྲིམས་དར་རྒྱས།. བྲག་ཡག་སྤྲུལ་
སྐུ་བློ་བཟང་བསྟན་པ། ལྕང་སྐྱ་སྤྲུལ་པའི་སྐུ་ཡེ་ཤེས་བསྟན་པའི་སྒྲོན་མེ་སོགས་བོད་སོག་ཁམས་
གསུམ་གྱི་བླ་ཆེན་དུ་མ་དང་། བོད་ཆོས་རྒྱལ་གྱི་གདུང་རུས་གུ་གེ་རྒྱལ་སྲས་བློ་བཟང་པདྨ་སོགས་



དུ་མས་སྔ་ཕྱིར་ཡང་ཡང་བཀའ་ནན་ཆེན་པོས་བསྐུལ་བར་བརྟེན། དེས་ན་པཎ་ཆེན་ཐམས་ཅད་
མཁྱེན་པ་དེ་ཉིད་སྐུ་མྱ་ངན་ལས་འདའ་བར་ཉེ་བ་ནས་བཟུངས། བདག་ཉིད་གང་དུ་སྐྱེས་ཤིང་
མཚན་གྱིས་བྱིན་གྱིས་བརླབས་ནས་བཀྲ་ཤིས་ལྷུན་པོ་བ་རྣམས་ཀྱིས་བདག་བྱས་ཚུལ། རྒྱལ་བའི་
བསྟན་པ་རིན་པོ་ཆེའི་སྒོར་ཞུགས་ནས་ཐོས་བསམ་སྒོམ་པ་སོགས་རྣམ་དཀར་གྱི་བྱ་བ་ཅུང་ཟད་
བགྱིས་པ་རྣམས་དྲང་པོར་སྨྲ་བར་བྱའོ། ། ། ། ་་་་་
ལེའུ་དང་པོ། སྐུ་སྐྱེ་བ་གང་དུ་བཞེས་ཚུལ་གྱི་སྐོར།
༈ དེ་ཡང་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་སྐུ་མྱ་ངན་ལས་འདའ་བར་ཉེ་
སྐབས། ཆོས་གྲྭ་ཆེན་པོའི་སློབ་དཔོན་སྐུ་སྐྱེ་རྣམ་པ་དགེ་སྐོས་སོགས་ཀྱིས་བརྟན་བཞུགས་བཀའ་
རྩོམ་ཚོགས་སུ་བཙུགས་ཆོག་པ་ཞིག་དགོས་ཚུལ་ཞུས་པར། ཐུབ་དབང་གཉིས་པ་བློ་བཟང་
གྲགས་པ་ཡི། །མདོ་སྔགས་ཆོས་ཀྱི་རྒྱལ་མཚན་འོད་འབར་བས། །མཐའ་ཡས་གདུལ་བྱའི་
རྨོངས་པ་ཀུན་སེལ་ཞིང་། །ཕན་བདེ་འདབ་བརྒྱའི་དགའ་ཚལ་རྒྱས་གྱུར་ཅིག །ཅེས་སྩལ་བར།
འགའ་ཞིག་གི་བློ་ལ་སྐུ་དེ་ཉིད་མི་བཞུགས་པ་དང་། སྐུ་ཚེ་ཕྱི་མ་ལ་རྗེ་རྒྱལ་བ་གཉིས་པའི་བསྟན་
པའི་སྲོག་ཤིང་དམ་པ་ཞིག་ཏུ་གྱུར་ཏེ། སྐྱེ་འགྲོ་ཡོངས་ཀྱི་རྨོངས་པའི་མུན་པ་བསལ་ནས་ཕན་
བདེའི་པད་ཚལ་རྒྱས་པར་བྱེད་ནུས་པར་གྱུར་ཅིག་གུར་དགོངས་ནས། སྨོན་ལམ་གྱི་ཚུལ་དུ་
མཛད་པ་སྤྲུལ་སྐུ་ཞིག་ཕེབས་པའི་རྟགས་སམ་སྙམ་པ་བྱུང་འདུག་ཅིང་། སྐུ་མྱ་ངན་ལས་འདས་
རྗེས། ཞབས་འབྲིང་ནས་ལུང་བསྟན་ཞུས་པར། ་ ལ་མོ་ཆོས་སྐྱོང་ཆེན་པོས། མཆོག་གི་སྤྲུལ་སྐུ་
ངེས་པར་འབྱོན་པས་བཟང་། །གསལ་ན་བགེགས་ཀྱི་བར་ཆད་བྱུང་དོགས་ཡོད། །དེ་བར་བཀྲ་
ཤིས་ལྷུན་པོའི་དགེ་འདུན་སྡེ། །དར་རྒྱས་སྔོན་དང་འདྲ་ཞིང་གོད་གྲུམ་མེད། ཅེས་དང་། སྤྲུལ་
པའི་སྐུ་མཆོག་འབྱོན་ནི་འབྱོན་པར་འདུག །རེ་ཞིག་གསལ་ཁ་དགོས་པར་མི་འདུག་པས། །
སྐབས་དང་བསྟུན་པའི་རྟེན་འབྲེལ་བསྒྲིགས་པ་ཡིན། ཞེས་དང་། སྤྲུལ་སྐུ་ཕེབས་པའི་རྟེན་
འབྲེལ་དུ་གྲྭ་རིགས་རྣམས་ཀྱིས་མྱ་ངན་གྱི་ཚུལ་མི་མཛད་པར་དབུ་སྐྲ་བསིལ་ཞིང་དབུ་ཞྭ་བཞེས་
པ་དང་། དར་པོ་ཆེ་མང་དུ་འཛུགས་པར་མཛད་དགོས་ཞེས་གསུངས་འདུག་པ་དང་། གངས་
རིའི་མགོན་པོ་འཕགས་མཆོག་ཕྱག་ན་པདྨ་ངུར་སྨིག་གར་གྱིས་རྣམ་པར་རོལ་པ་རྒྱལ་དབང་



ཐམས་ཅད་མཁྱེན་ཅིང་གཟིགས་པ་ཆེན་པོས་ཀྱང་སྤྲུལ་སྐུ་ཕེབས་པའི་གསོལ་འདེབས་ལྗགས་
རྩོམ་གནང་ནས། འདི་བཞིན་གསོལ་བ་ཐོབ་སྤྲུལ་སྐུ་འབྱོན་པར་འདུག་ཅེས་པའི་བཀའ་ཕེབས་
པར་བརྟེན་བླ་སློབ་སོགས་མྱ་ངན་སངས་ཏེ་དགའ་སྤྲོའི་དཔལ་དང་ལྡན་ཞེས་གླེང་། སྐུ་སྐྱེ་
ཕེབས་པ་བླ་མ་ལྷའི་ལུང་བསྟན་ལ་ཡིད་ཆེས་རྙེད་ཀྱང་། ཡུལ་ཕྱོགས་གང་དུ་ཕེབས་ངེས་པ་མ་
རྙེད་པའི་ཐེ་ཚོམ་དུ་ལུས་སྐབས། གསོལ་དཔོན་བློ་བཟང་བསྟན་འཛིན་གྱིས་རྒྱལ་དབང་ཐམས་
ཅད་མཁྱེན་གཟིགས་ཆེན་པོར་སྤྲུལ་སྐུ་ས་ཕྱོགས་གར་ཕེབས་ཞུ་ཡིག་ཕུལ་བར།： གསོལ་དཔོན་བློ་
བཟང་བསྟན་འཛིན་གྱི་ཡི་གེ་རྟེན་ལྡན་འབྱོར།： སྤྲུལ་པའི་སྐུ་དབུས་གཙང་གི་ཕྱོགས་རང་དུ་མྱུར་
དུ་ཕེབས་པའི་སྒོ་འདུག་རུང་། སྐུ་ཚེར་བར་ཆད་དང་འདྲ་མིན་གྱི་དོགས་གནས་བྱུང་དོགས་
འདུག་པས། དེ་ཚོའི་ཆེད་དུ་སྦྱིན་སྲེག་སྒྲུབ་མཆོད་། གསུང་རབ་ཀློག་འདོན་སོགས་ཕྱག་མཛོད་
དུ་རྒྱུ་མཚན་ལབས་ཡོད་པས་ངེས་པ་གྱིས་ཕེབས་པར། ད་དུང་དབུས་གཙང་གཉིས་གང་དུ་
ཕེབས་སྙམ་སྐབས་འགའ་ཞིག་རྒྱལ་རྩེ་ནུ་མ་ནས་དང་། འགའ་ཞིག་རྟ་ནག་ལྷུན་གྲུབ་རྩེ་པ་དང་།
འགའ་ཞིག་སྨན་ཐང་ནས་ལ་ཡོད་པ་འདྲ་ཟེར་བ་སོགས་བརྗོད་རིགས་སྣ་ཚོགས་བྱུང་འདུག་
ཀྱང་། དགེ་བྱེད་ཅེས་པ་ཆུ་ཕོ་སྟག་ལོ་ཟླ་བ་གསུམ་པའི་ཚེས་བཅུ་གཉིས་ཀྱི་ཉིན་པཎ་ཆེན་ཐམས་
ཅད་མཁྱེན་པ་ཆེན་པོ་དེ་ཉིད་སྐུ་ཁམས་ཤིན་ཏུ་ཞན་པའི་སྐབས་ཤིག་གསུང་འཕྲོས་ཀྱི་མུ་ལ། ཧ་
ཅང་ཕྱུག་པའི་ཁྱིམ་དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེ་འགྱུར་
ཞིང་། །རྟག་ཏུ་རབ་བྱུང་མང་བར་ཤོག །ཅེས་གསུང་ཞིང་བྲུལ་ཚང་བའི་བསྔགས་བརྗོད་
མཛད་པ་ཞིག་བྱུང་འདུག་པ་ཇི་ལྟར་ཡིན་ཞུ་སྤོབས་པ་སུ་ཡང་མ་བྱུང་འདུག །ཚིགས་སུ་བཅད་
པ་དེ་ནི་ཤཱ་རིའི་བུའི་སྔོན་གྱི་སྨོན་ལམ་ཡིན་ལ། དེའི་གླེང་གཞི་ནི། ཧ་ཅང་ཕྱུག་པ་དང་ཧ་ཅང་
དབུལ་བ་མ་ཡིན་པའི་ཕ་བྲམ་ཟེ་སྐར་རྒྱལ་དང༌།་ མ་ཤཱ་རི་ཀ་གཉིས་ལ་བུ་ཞིག་བཙས་པ། ཕ་
སྐར་རྒྱལ་གྱི་བུ་ཡིན་པས་ཉེ་རྒྱལ་དང་། མ་ཐཱ་རི་ཀ་ཡིན་པས་ཤྭ་རིའི་བུར་བཏགས། ཡང་མདུན་
ན་འདོན་གྲུབ་འཛིན་ཅེས་བྱ་བ་ཕྱུག་པ། ནོར་མང་བ་རྣམ་ཐོས་ཀྱི་བུའི་ནོར་ལ་འགྲན་པ་ཞིག་
ཡོད་པ་ལ་བུ་ཞིག་བཙས་པར། ཁྱེའུ་ལྷ་པང་དུ་བླངས་ནས་ཐོབ་པས་པང་ནས་སྐྱེས་དང་། མོ་
གལ་གྱི་རིགས་ཡིན་པས་མོ་གལ་གྱི་བུ་ཞེས་བཏགས་པ་གཉིས་ཡོད་པ་ལ་ཉེ་རྒྱལ་གྱིས་པང་ནས་
སྐྱེས་ལ་སྨྲས་པ། ཚུར་ཤོག་རབ་ཏུ་འབྱུང་ངོ༌། །དེས་སྨྲས་པ། ་གང་གི་དོན་དུ་མཆོད་སྦྱིན་དང་།
སྦྱིན་སྲེག་དང་།： དཀའ་ཐུབ་བྱེད་པའི་མདུན་ན་འདོན་ནི་ལག་མཐིལ་དུ་འོངས། གླང་པོ་ཆེས་



འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་། ཉེ་རྒྱལ་གྱིས་སྨྲས་པ། ལྗོན་ཤིང་རྡིབ་པར་
གྱུར་པའི་ཚེ། །ཡལ་ག་འདབ་མས་ཅི་ཞིག་བྱ། །དེ་བཞིན་སྐྱེས་བུ་འཆི་བའི་ཚེ། །ཡོངས་སུ་
བཟུང་བས་ཅི་ཞིག་བྱ། །ཚུར་ཤོག་རབ་ཏུ་འབྱུང་ངོ་། །པང་ནས་སྐྱེས་ཀྱིས་སྨྲས་པ། ཕ་མ་ལ་
དྲི་བར་བྱའོ། །ཡབ་ཡུམ་མཁྱེན་པར་མཛོད་ཅིག །བདག་རབ་ཏུ་འབྱུང་ངོ་། །ཕ་མས་ཀྱང་།
གང་གི་དོན་དུ་མཆོད་སྦྱིན། སྦྱིན་སྲེག །དཀའ་ཐུབ་བྱེད་པའི་མདུན་ན་འདོན་བདག་གི་ལག་
ཏུ་འོངས། གླང་པོ་ཆེས་འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་། ཁྱོད་ངེད་ཀྱི་བུ་
གཅིག་པུ་སྡུག་ཅིང་ཡིད་དུ་འོང་བ་ཡིན་འབྲལ་མི་ཕོད་དོ། །ཡབ་ཡུམ་གནང་ན་ལེགས།། མི་
གནང་ན་སླན་ཆད་འཚལ་མའང་མི་འཚལ་ལོ་ཟེར་ནས། དེས་ཉི་མ་དྲུག་གི་བར་དུ་ཟན་བཅད་
དོ། །དེ་ནས་ཉེ་དུ་རྣམས་དང་ནེའུ་ལྡང་རྣམས་ཀྱིས་ཀྱང་ལན་གསུམ་གྱི་བར་དུ་སྨྲས་ཀྱང་ཅང་མི་
ཟེར་བས། དེ་ནས་རབ་ཏུ་བྱུང་བར་གནང་བས། ཉེ་རྒྱལ་ལ་རབ་ཏུ་འབྱུང་ངོ་། །ཕ་མས་
གནང་ངམ། གནང་ངོ་། དེ་ནས་ཉེ་རྒྱལ་གྱིས། ཡབ་ཡུམ་བདག་ཡང་དག་ཁོ་ནར་དད་པས་
ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །བུ་ཁྱོད་ལ་རབ་ཏུ་འབྱུང་བ་ལེགས་པ་ཡིན་ནམ།
ལེགས་སོ། །བུ་འོ་ན་སོང་ལ་རབ་ཏུ་བྱུང་ཞིག །པང་ནས་སྐྱེས་ཀྱིས་སྨྲས་པ། ཁྱོད་ཕ་མས་
གནང་ངམ། གནང་ངོ༌། །ཁོ་བོ་ནི་དེ་ཙམ་དུ་མ་གནང་ན། ཁྱོད་ཕ་མས་མྱུར་དུ་གནང་བའི་རྒྱུ་
ཅི་ཞིག་ཡིན། དེས་སྨྲས་པ། ཁོ་བོ་ནི་ཚེ་རབས་ལྔ་བརྒྱར་རབ་ཏུ་བྱུང་བ་དང་། ཧ་ཅང་ཕྱུག་
པོའི་ཁྱིམ་དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེ་འགྱུར་ཞིང་། །རྟག་
ཏུ་རབ་བྱུང་མང་བར་ཤོག །ཅེས་སྨོན་ལམ་བཏབ་པའི་ཕྱིར་ཟེར། དེ་ལྟར་སྨོན་ལམ་བཏབ་
པའི་ཚུལ་ནི། ་ ཤཱ་རིའི་བུ་སྔོན་རྒྱལ་བུར་སྐྱེས་པ་ན། ཕ་ཆོས་དང་ཆོས་མ་ཡིན་པས་རྒྱལ་སྲིད་བྱེད་
པ་མཐོང་སྟེ། བདག་ཀྱང་ཕ་འདས་ནས་རྒྱལ་པོ་བྱེད་པ་ན་དེ་ལྟར་བྱེད་ན། སེམས་ཅན་དམྱལ་
བར་འགྲོ་བར་འགྱུར་རོ་སྙམ་ནས་ཕའི་གམ་དུ་སོང་སྟེ། བདག་རབ་ཏུ་འབྱུང་ངོ་། - །ཡབ་ཀྱིས་
སྨྲས་པ། ཁྱོད་མཆོད་སྦྱིན་སོགས་བྱེད་ན་རྒྱལ་སྲིད་ལག་ཏུ་འོངས་ན།： ཅིའི་ཕྱིར་ཟེར་ནས་མ་
གནང་། རེ་ཞིག་ན་རྒྱལ་བུ་དེས་མི་དབུལ་པོ་འཁར་བ་དང་། སློང་ཕོར་ཆག་པ་ཐོགས་ཏེ་སློང་
མོ་བ་རྒྱུ་བ་ཞིག་མཐོང་ནས། དེ་ལ་སྨྲས་པ། ཀྭ་ཡེ་ཁོ་བོ་ནི་འདི་ལྟ་བུའི་ཁྱིམ་དུ་སྐྱེས་ནས་རབ་ཏུ་
བྱུང་བ་མ་ཐོབ་ན། ཁྱོད་ཅིའི་ཕྱིར་རབ་ཏུ་མི་འབྱུང་། དེས་སྨྲས་པ། བདག་ལ་ཆོས་གོས་དང་
ལྷུང་བཟེད་མ་མཆིས་པས་རབ་ཏུ་མ་བྱུང་ངོ་། །ཚུར་ཤོག །ངས་ལྷུང་བཟེད་དང་ཆོས་གོས་སྦྱིན་
6_་



ནོ་ཞེས་དེས་ཁྲིད་ནས། དྲང་སྲོང་མངོན་ཤེས་ལྔ་དང་ལྡན་པ་ཞིག་གི་གན་དུ་ཁྲིད་ནས། འདི་
ཁྱོད་ལས་རབ་ཏུ་འབྱུང་བར་འདོད་ཀྱིས། རབ་ཏུ་བྱུང་དང་། བདག་གིས་འདི་ལ་ལྷུང་བཟེད་
དང་ཆོས་གོས་སྦྱིན་ནོ། །དེས་རབ་ཏུ་ཕྱུང་ནས། རྒྱལ་བུས་དེ་ལ་ལྷུང་བཟེད་སོགས་བྱིན་ནས།
ཁྱོད་ཀྱིས་ཡོན་ཏན་གྱི་ཚོགས་ཐོབ་ན་བདག་ལ་རྗོད་ཅིག དེས་ཀྱང་ཁས་བླངས་ནས། རང་རྒྱལ་
གྱི་བྱང་ཆུབ་ཐོབ་སྟེ། རྫུ་འཕྲུལ་གྱིས་རྒྱལ་བུའི་གན་དུ་ཕྱིན་ནས། རྒྱལ་བུས་དེའི་རྐང་པ་ལ་
གཏུགས་ཏེ། འདིས་སྔོན་རབ་བྱུང་མ་ཐོབ་པ་ནི་དབུལ་པོར་སྐྱེས་པས་ཡིན། བདག་གིས་རབ་
བྱུང་མ་ཐོབ་པ་ནི་ཁྱིམ་འདི་ལྟ་བུར་སྐྱེས་པས་ལན་པ་ཡིན་ནོ་སྙམ་ནས། དགེ་བའི་རྩ་བ་འདིས།
ཧ་ཅང་ཕྱུག་པའི་ཁྱིམ་དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེ་འགྱུར་
ཞིང་། །རྟག་པར་རབ་བྱུང་མང་བར་ཤོག །ཅེས་སྨོན་ལམ་བཏབ་བོ། །དེ་ལྟར་ཤཱ་རིའི་བུས་
སྔོན་སྨོན་ལམ་བཏབ་པ་དེ་ཞལ་འདོན་གྱི་ཚུལ་དུ་མཛད་ནས་བྲུལ་ཚང་པའི་བསྔགས་བརྗོད་
མཛད་པ་དང་། སྒྱུ་མ་དང་རྨི་ལམ་ལ་བདེན་འཛིན་ཅི་ལ་ཡོད་རུང་། པཎ་ཆེན་ཐམས་ཅད་
མཁྱེན་པ་དེ་ཉིད་སྐུ་མྱ་ངན་ལས་མ་འདས་ཙམ་གྱི་གོང་ཆུ་སྟག་ཟླ་བ་གསུམ་པའི་ཚེས་བརྒྱད་ཀྱི་
ནུབ་མོ་བ་སོ་བ་དགེ་སློང་བློ་བཟང་ཕུན་ཚོགས་ཀྱི་རྨི་ལམ་དུ། དཔལ་རྡོ་རྗེ་འཇིགས་བྱེད་ཞལ་
ཕྱག་ཡོངས་རྫོགས་ཀྱི་དབུ་རྭའི་སྟེང་དུ་པཎ་ཆེན་ཐམས་ཅད་མཁྱེན་པ་དེ་ཉིད་གདན་དྲངས།
དེའི་མཐའ་ལ་མཁའ་འགྲོ་ཆོས་སྐྱོང་རྣམས་ཀྱིས་བསྐོར་བ། དེའི་མཐའ་ལ་བྱ་ཚོགས་ཀྱིས་མེ་ཏོག་
སྣ་ཚོགས་ཐོགས་པས་བསྐོར་བ། ནམ་མཁའ་ལ་འཇའ་འོད་སོགས་དང་བཅས་བཀྲ་ཤིས་རྫོང་
ཁའི་ཐང་ནས་བྲུལ་ཚང་ངོས་ལ་ཞལ་གཟིགས་ནས་ཕེབས་པ་རྨིས་ཟེར་བ་དང་། ལོ་དེའི་ཟླ་བ་
བཞི་པའི་ནང་དུ་བྲུལ་ཚང་པའི་གཉེར་པའི་རྨི་ལམ་དུ། པཎ་ཆེན་དེ་ཉིད་སྐུ་བེར་དང་དབུ་པཎ་
མཆོད་ནས་བྲུལ་ཚང་པའི་འགག་ཏུ་ཕེབས་ཏེ་རྒྱ་ནག་རི་བོ་རྩེ་ལྔ་ལ་ཕྱིན་ནས་ལོ་གསུམ་སོང་ཞིང་།
ང་ལ་ཁྱེད་ཀྱིས་འདིར་གནས་ཚང་ཞིག་གཡར་པོ་ཐོངས་གསུང་བའི་ལན་དུ། ཁྱེད་བླ་མ་ཆེན་པོ་
དེ་ལ་འདི་ན་བཞུགས་གནས་སྤྲོ་བ་ཞིག་ནི་མེད་ཞུ་བའི་ངང་ལ་གཉིད་སད་པ་ཞིག་བྱུང་ཟེར་བ་
དང་། བདག་ཉིད་མངལ་དུ་ཞུགས་པའི་སྐབས། མའི་རྨི་ལམ་དུ། བླ་མ་ཆེན་པོ་ཞིག་སྐུ་བེར་
གསོལ། ཆིབས་པ་ལ་ཆིབས་ཏེ་ཁང་སྟེང་གི་མཆོད་ཁང་དུ་ཕེབས་པ་དང་། མཁའ་ལ་བླ་བྲེ་
ཕུབས་ཤིང་སྨན་རྩེའི་ཡོལ་བ་བཀྲམས་པ། ལྷ་མཆོད་པ་ཡང་ཡང་བྱུང་ཟེར་བ་དང་། ཕའི་རྨི་
ལམ་དུའང་བཀྲ་ཤིས་ལྷུན་པོ་ནས་འོངས་པའི་གྲྭ་པ་རྣམས་ཀྱིས་སྨོན་ལམ་ཤིས་བརྗོད་མཛད་



ཅིང་། རོལ་མོའི་སྒྲ་སྒྲོགས། གྲྭ་པ་གཟུགས་ཆེ་ཞིང་བག་ཆགས་པ་གཅིག་གིས། བཀྲ་ཤིས་ལྷུན་
པོ་ནས་ཕྱག་མཛོད་ཀྱིས་བསྐུར་བའི་རྒྱལ་མཚན་འདི་ལྷོ་ནུབ་མཚམས་སུ་ཚུགས་ཤིག་ཟེར་ནས།
རྒྱལ་མཚན་ལུ་ཧང་སྦ་དཀར་གྱི་ཡུ་བ་ཡོད་པ་གསེར་གར་བླུགས་ཀྱི་ཏོག་ཆེ་བ་དང་བཅས་པ་
གཏད་བྱུང་བར། ཏོག་ལྕི་བའི་གཤིས་ཀྱིས་ཡོར་ཡོར་བྱེད་པས་འཛུགས་དཀའ་བའི་རྣམ་པ་
དང་། བཀྲ་ཤིས་ལྷུན་པོ་ཡིན་ཟེར་བའི་དར་འཕྱར་བསངས་འཚུབ་ཀྱིས་ནམ་མཁའ་འགྲིབ་འགྲོ་
བ་ཞིག་ཏུ་སླེབས་པའི་རྣམ་པ་བྱུང་ཟེར་བ་དང་། གསོལ་དཔོན་བློ་བཟང་བསྟན་འཛིན་གྱི་རྨི་
ལམ་དུ། པཎ་ཆེན་དེ་ཉིད་ཀྱི་སྐུ་གདུང་རིན་པོ་ཆེའི་མདུན་ན་གསོལ་དཔོན་རང་ཡོད་པར་སྐུ་
གདུང་འགུལ་ཞིང་ཕྱག་གཡོན་པས་བྱིན་རླབས་གནང་ནས་བཞེངས་ཏེ་སྐུ་གསང་ལ་ཕེབས་པར།
སྔར་ཡང་སྙན་འབུལ་ཞུ་རྒྱུ་མ་བྱུང་། ད་རེས་སྙན་འབུལ་ཞུ་སྙམ་ནས། མཆོད་རྟེན་འདི་ཡང་
དགའ་མོ་ཡོང་བར་འདུག མཆོག་གི་སྤྲུལ་སྐུ་ཕེབས་ན་སྒུག་སྡོད་བྱེད་ཅིང་མི་ཕེབས་ན་གཞན་
དབྱིབས་བལྟ་རྒྱུ་བྱེད་ཞུས་པར། རྗེ་དེ་ཉིད་ཀྱིས། དགའ་ལྡན་ལ་ཕྱིན་བྱས་པ་དང་མགྱོགས་པོ་
རང་ཨེ་ཡོང་མི་ཤེས་ཡོང་ངོ་གསུངས་པ་ལ། འོ་ན་ལུང་པ་ཐོབ་རྒྱལ་དང་ལྷན་གང་དུ་ཕེབས་ཞུས་
པས། ཨ་ཁུའི་འདོད་པའང་འདུག་པའི་ལྷན་དུ་ཡོང་ཉེན་ཆེ་གསུང་བ་རྨིས་པ་དང་། ཡང་བྲུལ་
ཚང་ཡིན་ཟེར་བའི་ཁང་སྟེང་དུ་གསེར་གྱི་གཉྫི་ར་གཅིག་བཙུགས་པ་དང་། ཞབས་དྲུང་གདུང་
རྒྱུད་ཡིན་ཟེར་བའི་བཙུན་པ་སྨུག་པོ་ཞིག་ལ། འདིར་ཀུན་ཏུ་བཟང་པོའི་སྤྲུལ་པ་ཨེ་བྱུང་དྲིས་
པས། ཀུན་ཏུ་བཟང་པོའི་སྤྲུལ་པ་ནི་མི་ཤེས་བུ་གཅིག་པོ་འདི་དགའ་ལྡན་རབ་རྒྱས་སུ་བཙུན་པ་
བྱེད་རྒྱུ་ཡིན་ཟེར་བ་རྨིས་ཞེས་སོགས་གླེང་བརྗོད་མང་ཡང་བདེན་ཞེན་བྱ་རྒྱུ་ཅི་ལ་ཡོད། འོན་
ཀྱང་། སྙེ་མོ་རྒྱལ་བྱེད་མཁན་པོ་ཆོས་དབང་རྒྱ་མཚོས། ལ་མོ་ཆོས་སྐྱོང་ཆེན་པོར་པཎ་ཆེན་
ཐམས་ཅད་མཁྱེན་པའི་སྐུ་སྐྱེ་གར་ཕེབས་ཞུས་པར། མཁན་ཆེན་དམ་པའི་དྲི་བ་གནས་ཚུལ་
འབྱོར། །འགྲོ་བའི་མགོན་པོ་ལྷ་མིའི་འདྲེན་མཆོག་དེའི། ། སྐུ་ཡི་སྤྲུལ་པ་མྱུར་ལམ་འབྱོན་པ་
ལ། །བསྐལ་དུས་ཞན་པས་ཅུང་ཞིག་དཀའ་བ་ཙམ། །སྤྲུལ་པའི་སྐུ་མཆོག་གཙང་གི་ཕྱོགས་སུ་
འབྱོན། །ཡབ་ཡུམ་ས་དཔྱད་ཞིབ་པར་བཀོད་མི་དགོས། །འབྲུག་ལོའི་ནང་དུ་འབྲུག་ལྟར་ཨེ་
གྲག་བསམ། ཞེས་དང་། ཡང་མཁན་པོ་དེ་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་ལ་མི་
ཕྱེད་པའི་དད་ཞེན་ཕོ་རུས་དང་ལྡན་པས། ལ་མོ་ཆོས་སྐྱོང་ཆེན་པོར་ལུང་བསྟན་ཞུ་བར་ཆེད་དུ་
བྱོན་ཏེ། པཎ་ཆེན་དེ་ཉིད་ཀྱི་སྤྲུལ་སྐུ་ཡུལ་ཕྱོགས་དང་ས་ཕྱོགས་གང་དུ་ཕེབས་ཞུས་པས། ཆོས་



སྐྱོང་གིས་གསུང་ངང་རིང་དང་བཅས་སྔར་སྐུ་གོང་མ་འཁྲུངས་པའི་བྱང་གི་ཕྱོགས་དེར་ཕེབས་
ཡོང་གསུང་བ་བྱུང་བ་ཡིན་འདུག་ཅིང་། སྔ་གོང་པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་
ཀྱིས་ཤཱ་རིའི་བུའི་སྔོན་གྱི་སྨོན་ལམ་གསུངས་ནས་བྲུལ་ཚང་བའི་བསྔགས་བརྗོད་མཛད་པ་དང་།
རྒྱལ་བའི་དབང་པོས་སྤྲུལ་པའི་སྐུ་དབུས་གཙང་གི་ཕྱོགས་རང་དུ་མྱུར་དུ་ཕེབས་པའི་སྒོ་འདུག་
གསུངས་པ་དང་། ལ་མོ་ཆོས་སྐྱོང་ཆེན་པོས་གཙང་གི་ཕྱོགས་སུ་འབྱོན་ཞེས་པ་དང་། སྐུ་གོང་མ་
འཁྲུངས་པའི་བྱང་གི་ཕྱོགས་དེར་ཕེབས་ཡོང་གསུངས་པ་སོགས་སྒོ་མཐུན་ཞེས་གླེང་བས་བླ་མ་
ལྷའི་ལུང་བསྟན་ལ་འཁྲུལ་པ་མི་མངའ་མོད་ཀྱང་དགོངས་གཞི་དཔྱད་དཀའ་བའི་རང་བཞིན་དུ་
འདུག ད་ནི་སྐབས་སུ་བབ་པ་བདག་ཉིད་གང་དུ་སྐྱེས་པའི་ཡུལ་ནི་གཡས་རུ་གཙང་འགྲམ་ལྷ་
ཁང་དང་ཉེ་བའི་ཆ། སྟག་ཚང་ལོ་ཙཱ་བའི་རྣམ་ཐར་དུ། ལུང་པ་ཁ་བྱང་བསྟན་ལ་ལྷན་དང་།
ལྷོ་བསྟན་ལ་ལང་འགྲོ་བཟང་གསུངས་པའི་ཕྱི་མ་ལུང་པའི་སྤྱི་མིང་ཐོབ་རྒྱལ་དུ་གྲགས་པ། ལུང་
པའི་ཕུ་རྣམས་རྩྭ་ཁ་ཆུ་ཤིང་འཛོམས་པས་འབྲོག་ཡུལ་དུ་བཟང་བ། མདའ་རྣམས་འབྲུ་སྣ་ཚོགས་
སྐྱེ་ཞིང་སྐྱེ་ཤིང་བཙུགས་ཤིང་ཡོད་པ། ཐུགས་རྗེ་ཆེན་པོའི་རྡོ་སྐུ་རང་བྱུང་ཁྱད་པར་ཅན་ཕེབས་
པའི་ཡུལ་ཡིན་པས་རང་བཞིན་གྱིས་བྱིན་རླབས་ཆེ་བ་ཡིན་ཏེ། དེ་ཡང་ཞ་ལུའི་རྟེན་གྱི་ཐོག་མ་
ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་རྒྱུ་སྨན་དང་རིན་པོ་ཆེ་ལས་གྲུབ་པའི་ནང་དུ་དགེ་སློང་མ་
དཔའ་མོ་མཚོའི་སྐུ་མཚན་བཞུགས་པའི་ངོ་མཚར་ཅན་དེས་གསུང་ལན་གསུམ་བྱོན་པའི་གསུམ་
པ། ཞ་ལུར་རྟེན་ཁྱད་པར་ཅན་འབྱོན་པའི་ལུང་བསྟན་གསུངས་པ་ནི། མ་འོངས་པ་ན་འདིའི་
རྟེན་གྱི་གཙོ་བོ་སི་ཏའི་འགྲམ་ནས་འཕགས་པ་ཐུགས་རྗེ་ཆེན་པོ་སྐུ་རང་བྱོན་ཞིག་འབྱོན་པར་
འགྱུར་རོ། །ཞེས་གསུངས་པ་བཞིན་ཐོབ་རྒྱལ་མདའི་ལང་འགྲོ་བྱེ་མའི་གསེབ་ནས་སྤྲུལ་པའི་ར་
མ་དཀར་མོས་རྙེད་དེ། ར་རྫི་དགེ་བསྙེན་འབུམ་ཞེས་བྱ་བས་ཞག་བདུན་གསོལ་བ་བཏབ་པས་
གཙང་འགྲམ་ལྷ་ཁང་དུ་སྤྱན་དྲངས། ཕྱིས་ཞ་ལུའི་མཁན་པོ་གཡུ་ཐོག་གྲྭ་གསེར་ཟངས་ཀྱི་དུས་
སུ་ཞ་ལུའི་དགེ་བཤེས་བརྩོན་འགྲུས་པ་ཞེས་བྱ་བས་རྟེན་ཚབ་ཏུ་བཀའ་འགྱུར་ཚར་གཅིག་ཕུལ་
ནས་ཞ་ལུར་སྤྱན་དྲངས་ཟེར་བའི་ཐུགས་རྗེ་ཆེན་པོའི་རྡོ་སྐུ་རང་བྱོན་ཁྱད་པར་ཅན་བྱོན་པ་དང་།
གཞན་ཡང་མར་པ་ལོ་ཙཱའི་སློབ་མ་ཀ་ཆེན་བཞིའི་ནང་ཚན་གཙང་རོང་གི་མེས་སྟོན་ཚོན་པོས།
མར་པ་ལོ་ཙཱ་ཐོབ་རྒྱལ་དུ་གདན་དྲངས་གནས་གཞི་ཁྲི་སྟན་དུ་གྲགས་པ་བྱུང་བ་ད་ལྟ་དགའ་ལྡན་
རབ་རྒྱས་ཡིན། ལང་འགྲོར་འབྲོམ་རྒྱལ་བའི་འབྱུང་གནས་ཀྱི་སྤྲུལ་པ་ཆོས་འཁོར་སྒང་པ་སེང་གེ་
9



རྒྱལ་མཚན། ལོ་ཆེན་སྐྱབས་མཆོག་དཔལ་བཟང་ཞེས་བྱ་བའི་སྐྱེས་བུ་དམ་པ་དེ་དང་། མཁས་
པའི་དབང་པོ་སྟག་ཚང་ལོ་ཙཱ་བ་ཤེས་རབ་རིན་ཆེན་རྣམས་འཁྲུངས་ཤིང་། ལོ་ཆེན་སྐྱབས་
མཆོག་དཔལ་བཟང་གིས་སྦྱིན་བདག་མཛད་ནས། ཆོས་འཁོར་སྒང་དུ་ཆོས་འཁོར་ཆེན་པོ་
བཙུགས་པའི་ཚེ། བླ་མ་རྗེ་བཙུན་རེད་མདའ་བ་ཆེན་པོ། ཁམས་གསུམ་འགྲོ་བའི་བླ་མ་ཙོང་ཁ་
པ་ཆེན་པོ། སྣར་ཐང་ལོ་ཙཱ་བ་དོན་བཟང་པ། ལོ་ཆེན་གྲགས་པ་རྒྱལ་མཚན་སོགས་མཁས་པ་
མང་དུ་འཛོམས་ནས་བསྟན་པའི་བྱ་བ་རྒྱ་ཆེར་མཛད་པའི་ཡུལ། ཕུ་ན་དགེ་བའི་བཤེས་གཉེན་
བྲག་ནག་པ་ཆེན་པོའི་དགོན་པ་ཡོད་ཅིང་། དགེ་བའི་བཤེས་གཉེན་དེ་ཡུལ་མངའ་རིས་སྣར་པ་
མཚན་དངོས་བྱང་ཆུབ་ཚུལ་ཁྲིམས་ཞེས་གྲགས་ཤིང་། མངའ་བདག་རྩེ་ལྡེ་ལ་སྨན་བླའི་མཆོད་
ཆོག་གི་ཆོས་སྐོར་གསན་ནས་དབུས་གཙང་དུ་ཐུགས་གཉེར་ལ་ཕེབས། ཐོག་མར་སྟོད་ལུང་ཐག་
མ་དགོན་པར་ཐག་མ་པ་ཀ་བ་དར་སེང་གི་སློབ་མ་ཐག་མ་པ་ཕྱི་མ་དཔལ་ཆེན་རྡོར་གཞོན་ལ་
འདུལ་བ་གསན་ཞིང་། སླར་ཡང་པ་ཕྱར་རྩེ་མོ་ལས་འདུལ་བ་ལ་མཁས་པར་སྦྱངས་ནས་འོད་
ཡུག་དང་ལྷན་ལ་སོགས་པར་འདུལ་བའི་འཆད་ཉན་ལོ་འགའ་མཛད་པས་སློབ་མ་ཡང་མང་དུ་
ཐོན། ཕྱིས་ལང་འགྲོ་ས་སྐོར་བྲག་ནག་གི་དགོན་པ་བཏབ་ནས་དེ་རྗེས་འོད་ཡུག་ཟམ་འཚེར་གྱི་
དགོན་པ་ཡང་བཏབ། སྟོད་ལུང་སྐྱོར་མོ་ལུང་འདེབས་མཁན་གྱི་སྦལ་ཏི་ཇོ་སྲས་དང་། མངའ་
རིས་དགྲ་བཅོམ་པ་ཡང་འདི་ཉིད་ཡིན། ཁ་ཅིག་སྐྱོར་མོ་ལུང་ཀ་བ་དར་སེང་གིས་བཏབ་ཅེས་
ཟེར། དགེ་བའི་བཤེས་གཉེན་མངའ་རིས་དགྲ་བཅོམ་པ་ལ་ཡོན་བདག་གཅིག་གིས། བདག་ལ་
ཆ་རྐྱེན་ཡོད་པ་ལ་བུ་གཅིག་ཀྱང་མེད་པས་སྨན་བླའི་མཆོད་པ་ཞིག་ཞུ་ཟེར་ནས་མཆོད་པ་བྱས་ཏེ།
ཁྱོད་ལ་བུ་བདུན་འོང་བ་ཡོད་པས་བཞི་ངའི་བཙུན་པ་བྱེད་གསུང་བ་བཞིན་བྱུང་སྟེ། བུ་བཞི་
ཕུལ་བ་རབ་ཏུ་བྱུང་བས་དགེ་བའི་བཤེས་གཉེན་བཟང་པོ་རེ་བྱུང་། དགེ་བའི་བཤེས་གཉེན་
མངའ་རིས་དགྲ་བཅོམ་པ་དེ་ཉིད་དགུང་ལོ་བརྒྱད་ཅུའི་ཐོག་མྱ་ངན་ལས་འདས་པའི་ཚེ་དབུ་ཐོད་
ལ་སྨན་བླ་མཆེད་བདུན་གྱི་སྐུ་བྱོན། དེའི་སློབ་མ་ཞུ་ལྷན་ཤེས་རབ་གྲགས། སྣར་ཐང་པ་གྲོ་སྟོན་
བདུད་རྩི་གྲགས། མཆིམས་ནམ་མཁའ་གྲགས་རྣམས་བྱོན། དེས་ན་ལང་འགྲོ་ས་སྐོར་འདི་དགེ་
བའི་བཤེས་གཉེན་དེ་དག་གི་ཞབས་ཀྱིས་བཅགས་ཤིང་བྱིན་གྱིས་བརླབས་པས་ས་ཕྱོགས་བཀྲ་
ཤིས་ཤིང་བྱིན་ཆགས་པ་ཡིན། དེ་ལྟ་བུའི་ཡུལ་དེར་བདག་བཙས་པའི་ཕ་ནི་བྲུལ་ཚང་པའི་
གདུང་རྒྱུད་ཞབས་དྲུང་བསོད་ནམས་དབང་དྲུག་ཅེས་རང་བཞིན་དྲང་ཞིང་བཟང་པོའི་ངང་
10



ཚུལ་ཅན་དེ་དང་། མ་ནི་སྙེ་མོ་ཟངས་རི་ཤར་པའི་བུ་སྲིང་མ་ཚེ་བརྟན་བུ་ཁྲིད་ཅེས་བྱ་བ་ཡིན་ལ།
ང་《དེ་》ཡང་བྲུལ་ཚང་བའི་རིགས་ནི་བོན་ཡིན། དེའི་རྒྱུ་མཚན་ཡང་བོན་དག བནྡེ་ལུགས་ཀྱི་
གསང་བ་སྤྱི་རྒྱུད་ལས། ང་ནི་ཆོས་དབྱིངས་ཕོ་བྲང་དུ ༔ཀུན་ཏུ་བཟང་པོ་ཞེས་བྱ་སྟེ བདེ་བ་
ཅན་ན་འོད་དཔག་མེད༔ ཅེས་གསུངས་པས་ཆོས་སྐུ་ཀུན་ཏུ་བཟང་པོ་དང་ངོ་བོ་ཐ་མི་དད་པ།
གདུལ་བྱའི་ཆེད་དུ་བོན་སྐུ་གཡོ་བ་མེད་པའི་ཀུན་ཏུ་བཟང་པོར་བཞེངས་ཏེ་འཛམ་གླིང་བྱེ་བ་
ཕྲག་བརྒྱར་གང་ལ་གང་འདུལ་གྱི་སྤྲུལ་པ་བྱེ་བ་ཕྲག་བརྒྱ་བཀྱེ་ཚུལ་བསྟན་པའི་ནང་ཚན། བོན་
ཆོས་ཟུང་འབྲེལ་དུ་སྐྱོང་བའི་མཁས་གྲུབ་ཀྱི་བཞེད་པ་ལྟར་ན། སངས་རྒྱས་ཀུན་གྱི་སྐུའི་སྤྲུལ་པ་
འཕགས་པ་འཇམ་དཔལ་དང་ངོ་བོ་དབྱེར་མ་མཆིས་པ། བོན་ལུགས་ཀྱི་མཚན་འགྱུར་གཅིག་ལ།
བོན་གྱི་སྐུའི་མགོན་པོ་ཀུ་ཇི་མང་སྙེ་ཞེས། མཛོད་ལྟར་ན་སེམས་ཅན་སོགས་ནང་བཅུད་ཐམས་
ཅད་ཐུགས་ལས་གྲོལ་བའི་སྲིད་པའི་རྒྱུ་བཀྱེ་བའི་སྲིད་པ་སངས་སོ་《 པོ་》འབུམ་ཁྲིའི་ཐུགས་ནས་
ཆད་པར་འདོད་དེ། སྔོན་འཛམ་བུའི་གླིང་དུ་བདུད་འབྱོར་ནག་པོ་བྱ་བ་བྱུང་བ་དེས་ཝ་ར་ཎ་སེ་
སོགས་སུ་ཆོ་འཕྲུལ་སྣ་ཚོགས་བསྟན་ཅིང་གཤེན་རྣམས་ལ་དོ་བསྡོ། སྐྱེས་པ་དང་བུད་མེད་རྣམས་
ཀྱི་སྲོག་འཕྲོག །བྱིས་པའི་བླ་བརྐུ་ཞིང་མི་དགེ་བའི་ལས་སྣ་ཚོགས་སྤྱོད་པའི་གདུག་རྩུབ་ཅན་དེ་
གདུལ་བའི་དུས་ལ་བབས་པར་གཟིགས་ནས། ལྷའི་བུ་ཕོ་དགའ་མདངས་ལྡན་ཞེས་བྱ་བ་ཞིག་
བར་ལྷ་འོད་གསལ་གྱི་གནས་ནས་ཡུལ་ཝ་ར་ཎ་སེར་བབས་པ། ཡུལ་དེའི་རྒྱལ་པོ་བིད་ད་སད་
ཝེར་ཞེས་བྱ་བས་གཟིགས་ནས་སྤྱན་དྲངས་ཏེ། བྲམ་ཟེ་མཚན་མཁན་མཁས་པ་འོད་ལ་གསལ་
འབར་ཞེས་བྱ་བ་ལ་བསྟན་ནས་བརྟག་བཅུག་པས། བྲམ་ཟེ་དེས་འདི་ནི་མིའི་བུ་མ་ལགས་ཏེ་
ལྷའི་བུ་གཤའ་མ་ཞིག་གདའོ། །སྤྲུལ་པར་རིག་ནས། དབུའི་རལ་པ་གནག་ཅིང་འཐུག་ལ་རིང་
བ་ནི་བདུད་ལས་རྒྱལ་བའི་རྟགས། སྐུ་སེར་ཞིང་རྒྱས་པ་ནི་འོད་གསལ་ལྷའི་བུ་ཡིན་པའི་རྟགས།
སྐུ་སེར་ཞིང་འཇམ་པ་ནི་ཞི་ངེས་ཀྱིས་སེམས་ཅན་བདེ་ལ་འགོད་པའི་རྟགས། ཡོན་ཏན་དེ་
རྣམས་ཀྱི་ཕྱིར་ན་ཀུན་གྱིས་བཀུར་སྟི་བྱ་བར་འོས་ཟེར་རོ། །འོ་ན་འདི་ལ་མཚན་ཅི་བྱ་བར་
འདོགས་བྱས་པར་བྲམ་ཟེས། སྟེང་ལྷའི་ཡུལ་ནས་མིའི་ཡུལ་དུ་བབས་པས་བྲུལ། ལྷ་ཕྲུག་གཤའ་
མ་ཞིག་གདའ་བས་གཤའ། ཕྱག་ན་གཡུ་རྔ་ཞིག་བརྡུང་ཞིང་སེམས་ཅན་གྱི་དོན་དུ་བོན་སྤྱོད་
མཛད་པས་བོན། སྐུ་འོད་གསལ་གྱི་ལྷའི་ལུས་ཚད་ཤིན་ཏུ་མཐོ་སྟེ་ནམ་མཁའ་ལ་སླེབ་ཏུ་ཆ་བ་
ཡོད་པས་ཀུན་གྱིས་སྤྱི་བོས་གནམ་བརྟོལ་དུ་ཟེར་བས་བརྟོལ། ཞེས་བྲུལ་གཤའ་གནམ་བོན་སྤྱི་



བརྟོལ་དུ་གྲགས་པ་དེས། བདུད་འབྱོར་ནག་པོ་བྱ་བ་དེ་བཏུལ་ཏེ། སེམས་ཅན་ཐམས་ཅད་
བདེ་ལ་བཀོད་ནས་རིམ་གྱིས་བྱང་ཕྱོགས་སུ་བྱོན་པ་ལས་མཆེད་པར་གྲགས་ཤིང་། ཕ་ཞབས་
དྲུང་བསོད་ནམས་དབང་དྲག་གི་ཨ་ལྕེ་མ་འོངས་པའི་འབྱུང་འགྱུར་བརྡ་ཆོས་ཀྱིས་སྟོན་པ་ཞིག་
ཡོད་པ་དེས། བདག་བཙའ་བར་མངོན་དུ་ཕྱོགས་པའི་ཚེ། བུ་བཙའ་བ་ན། མི་གཞན་མི་
གཏོང་བ། སྒོ་དམ་པོ་དགོས་པ། སྐས་ཀྱི་མགོ་བསྲུང་བ། མཚམས་དམ་པོ་དགོས་པའི་བརྡ་
ཆོས་བྱས་ཟེར་བ་དང་། གཞན་ཡང་བདག་མའི་མངལ་དུ་ཉིང་མཚམས་སྦྱར་ཙམ་ཉིད་ནས་ཡུལ་
ཕྱོགས་དེར་མི་ནད་ཕྱུགས་ནད་དཀོན་ཞིང་། སྔར་མི་དྲན་པའི་ལོ་ཐོག་བྱུང་བ་སོགས་འབྱུང་
བཞི་ཕེབས་པའི་རྟགས་ཁྱད་པར་ཅན་རྟེན་འབྲེལ་ཕུན་སུམ་ཚོགས་པ་བྱུང་ཞེས་གཙང་རོང་
མཚམས་པ་ཀུན་གླེང་། ཆུ་ཡོས་ཟླ་བ་བདུན་པའི་ཚེས་བཅོ་ལྔའི་ནུབ་མོ་བདག་མའི་རུམ་ནས་
བཙས་པ་དང་དུས་མཉམ་དུ་ཟླ་བ་ཤར་བ་དང་། ནམ་མཁའ་ལ་འཇའ་ཟུག་པ། དེའི་ནུབ་མའི་
རྨི་ལམ་དུ་གྲྭ་པ་མང་པོས་ནང་ཁེངས་ཤིང་སྐུ་རིམ་བྱེད་ཟེར་ནས། གྲྭ་པ་གཉིས་ཀྱིས་རིག་དུང་
གསར་པ་ཆ་གཅིག་བུས་པའི་སྐད་ཀྱིས་ལུང་པ་ཁེངས་འགྲོ་བ་ཞིག་རྨིས་ཞེས་ཟེར་རོ། ། །
སྨྲས་པ། སྲིད་པའི་བདེ་འབྱོར་ལ་ཆགས་དུས་རྟག་ཏུ། །འཁོར་བར་ཟོ་ཆུན་འཕྱན་ལྟར་
རབ་འཁྱམས་ཏེ། །སྐྱེ་རྒ་ན་འཆིའི་འཁོར་ལོ་རྟག་བསྐོར་བའི། །ངང་ཚུལ་འདི་དག་བསམས་ན་
ཤིན་ཏུ་སྐྱོ། །ཤིན་ཏུ་དྲི་ང་མི་གཙང་ཀུན་འདུས་མངལ། །མུན་གནག་《ནག་》བརྐྱང་བསྐུམ་
ཙམ་ཡང་བྱ་དཀའ་བར། །ལས་རླུང་དྲག་པོས་བདས་ཤིང་ཉེར་བཙུད་ནས། །དབང་མེད་ཟླ་
དགུ་ངོ་བཅུའི་བར་དུ་གནས། །ཤིན་ཏུ་ཉམ་ཆུང་སྒྲེན་མོ་འབུ་འདྲའི་ལུས། །འཕྲང་དོག་མངལ་
སྒོ་འཇུར་མིག་འདྲ་བརྒྱུད་ནས། །ཕྱིར་བཙས་བཟོད་དཀའི་སྡུག་བསྔལ་མྱོང་མོད་ཀྱང་། །བདེ་
བར་བཙས་ཞེས་ཕ་མ་རྒན་པོ་སྨྲ། ཞེས་མངལ་དུ་ཉིང་མཚམས་སྦྱར་ནས་ཕྱིར་བཙས་པའི་སྐབས་
ཏེ་དང་པོའོ། ། ། ། །
ལེའུ་གཉིས་པ། སྐུ་སྐྱེ་བ་ངོས་འཛིན་གནང་སྟེ། མཚན་གསོལ་བ་
དང་ཁྲིར་བཀོད་པའི་སྐོར།
༈ དེ་ནས་ཞག་གསུམ་ནས་སྨན་རི་སྐུ་མདུན་ལ་བདག་ལ་མིང་ཐོགས་ཟེར་རྩིས་ལ། ཕའི་



རྨི་ལམ་དུ་མི་སྐྱ་བོ་ཕྱིང་ཞྭ་གྱོན་པ་ཞིག་བྱུང་ནས། ཁྱེད་ཀྱི་སྲས་འདི་ལ་མཚན་བསོད་ནམས་
བསྟན་པའི་རྒྱལ་མཚན་དུ་ཐོགས་ཤིག །དེ་ལྟར་མ་བཏགས་ན་ཁྱོད་སྲོག་དང་འབྲལ་ལོ་ཞེས་ལན་
གསུམ་ཟེར་བ་རྨིས་པའི་ལོ་རྒྱུས་སྨན་རི་སྐུ་མདུན་ལ་བསྙད་པས། ཁོང་ན་རེ། སྲས་འདི་མ་
འཁྲུངས་གོང་ནས་བརྗོད་རིགས་ཀྱང་མང་བར་འདུག །ཅི་འདྲ་ཡིན་མི་ཤེས་ཟེར་ནས། །ཁོང་
གིས་མིང་འདོགས་རྒྱུ་དེ་བཤོལ་ཏེ་བསོད་ནམས་བསྟན་པའི་རྒྱལ་མཚན་བཏགས་ཤིང་། ལྷ་
གསོལ་སྐབས་ཀྱང་སྤྲིན་ཆེར་མེད་པར་བྲུལ་ཚང་སྐོར་ལ་ཆར་རྡུལ་ནོན་ཙམ་བབས་པ་དང་།
ཡང་ཕའི་རྨི་ལམ་དུ་སྒོར་ཕྱིན་པས། གྲྭ་པ་དབུ་དཀར་ཙམ་སོང་བ་བག་ཆགས་པ་ཞིག་དར་
མཇལ་ནས་ཕྱག་ཕེབས་ཞུས་པས་ལན་མཛད། གང་ནས་བྱོན་ཞུས་པས་ང་རྒྱལ་མཚན་མཐོན་པོ་
ནས་ཡོངས《ཡོང་》། སྔར་རྒྱལ་མཚན་སྐྱེལ་མཁན་དེ་ཡིན། རྒྱལ་མཚན་དེ་ལ་བཅག་ག་གང་
དག་གྱིས་ཟེར་ནས་ལུང་པའི་ཕུར་སོང་བ་རྨིས་ཟེར་བ་དང་། སྐྱེས་ནས་རིང་པོ་མ་ལོན་པར་བླ་
མའམ། ཨ་མ་ཟེར་བ་ལྟ་བུའི་སྐད་ཟིལ་ཆེ་བ་ཞིག་ལབས་པས་དེར་འཚོགས་ཀུན་ཡ་མཚན་དུ་
འཛིན་པ་བྱུང་ཞེས་གླེང་། དེ་ཡང་སྔ་སོར་ནས་བྲུལ་ཚང་པའི་གོང་མ་འགའ་ཞིག་ལ་རྒྱ་ནག་
དང་།. འབྲོག་ཕྱོགས་ནས་རྙེད་པ་ཆེན་པོ་བྱུང་བས་འབྱོར་པ་ཆེ་རབ་ཡོད་འདུག་ཀྱང་། བདག་
མ་སྐྱེས་གོང་ཙམ་དེར་ནི། ཧ་ཅང་འབྱོར་པ་ཆེ་བ་དང་། ཧ་ཅང་ཆུང་བ་རང་མིན་པའི་བར་
མའི་ཁྱིམ་ཙམ་ཞིག་ནི་ཡིན་པར་འདུག །དེ་ནས་ཁྲུམས་ཟླ་བའི་ཚེས་གཅིག་གཟའ་སྐར་བཟང་
བའི་ཉིན་རྒྱལ་མཚན་མཐོན་པོ་ནས་བཀྲ་ཤིས་པའི་ཁ་བཏགས་རྟགས་བརྒྱད་མ་གཅིག །བཀྲ་
ཤིས་རྟགས་བརྒྱད་ཚང་བའི་དངུལ་དཀར་གྱི་མཎྜལ་བཟང་བ་གཅིག །ཇ་དཔེ་ཡགས་བར་ཁག་
གཅིག་བཅས་སྐྱེལ་མི་བྱུང་འདུག ། གཞན་ཡང་གོང་ས་རྒྱལ་བའི་དབང་པོ་ཐམས་ཅད་མཁྱེན་
ཅིང་གཟིགས་པ་ངག་དབང་བློ་བཟང་རྒྱ་མཚོ་འཇིགས་མེད་གོ་ཆ་ཐུབ་བསྟན་ལང་ཚོའི་སྡེར་
བསླབ་སྟོན་ཞུས་འདུག་པར་བདག་རྐྱེན་བྱས་ཆོག་པ་སོགས་ཀྱི་བཀའ་ཕེབས་པར་བརྟེན། རྒྱལ་
མཚན་མཐོན་པོ་ནས་ནོར་བུ་དགའ་ལྡན་པའི་དྲུང་རམ་པ་བློ་བཟང་ཚེ་དབང་ཟེར་བ་བཙུན་ཞིང་
མདོ་སྔགས་ཀྱི་ཡོན་ཏན་དང་ལྡན་པ་ཞིག་ཁྲུས་ཆོག་པ་དང་། པཎ་ཆེན་ཐམས་ཅད་མཁྱེན་པ་དེ་
ཉིད་ཀྱི་སྐབས་ཀྱི་ཞབས་འབྲིང་རྙིང་པ་རོང་པ་བསྟན་པ་དར་རྒྱས་བདག་གི་ཟླ་བོར་ཆེད་མངགས་
བཅས་རྫོང་ལྟ་བྱས་པའི་ལམ་བར་རྟེན་འབྲེལ་གྱི་ཆ་ལེགས་པ་དང་བཅས་བྲུལ་ཚང་དུ་འབྱོར་
འདུག་ཅིང་། རེ་ཞིག་གཙང་སྦྲ་སོགས་གང་ཅིའི་ཁྱད་བཅས་རྣམ་ཐོས་ཕོ་བྲང་དུ་འགྲོ་རྒྱུར། ཁྲོ་
13



མོ་ཞེས་པ་ཤིང་ཕོ་འབྲུག་ལོ་ཟླ་བ་དྲུག་པའི་ཚེས་བརྒྱད། རྣམ་ཐོས་ཕོ་བྲང་དུ་སང་འགྲོ་རྒྱུའི་ནུབ་
མོ་ཕ་ཞབས་དྲུང་བསོད་ནམས་དབང་དྲག་གི་མནལ་ལམ་དུ་བྲུལ་ཚང་དང་རྣམ་ཐོས་ཀྱི་བར་ལ་
ཆུ་ཆེན་པོ་ཞིག་ཡོད་པའི་རྣམ་པ་ལ། རྣམ་ཐོས་ཀྱི་སྐར་ཁུང་ནས་སྣམ་བུ་དཀར་པོ་ཞིག་བརྐྱངས་
པའི་སྟེང་ལ་ངེད་སོང་བའི་ཕྱི་བཞིན་ཞབས་དྲུང་གིས་ཀྱང་བྱོན་པས། ངེད་ཀྱིས་ཁྱེད་རང་འདི་
ལ་མ་འབྱོན། འོག་གི་ཟམ་པ་བསྐོར་ལ་ཤོག་ཟེར་བའི་རྨི་ལམ་བྱུང་ཟེར་ཞིང་། རྣམ་ཐོས་ཕོ་བྲང་
དུ་སླེབས་ཐོག་རྟེན་འབྲེལ་བསྒྲིག་ཕྱོགས་སུ་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་ཐུགས་དམ་
རྟེན་འབྲལ་སྤང་གྲས་ཀྱི་རྒྱལ་བ་ཚེ་དཔག་མེད་ཀྱི་སྣང་བརྙན་བྱིན་རླབས་ཅན་གཅིག་དང་།
བདུད་རྩི་རིལ་བུ། སྐྱེ་བདུན་རིལ་བུ་སོགས་ངེད་ལ་སྤྲད་པས་དགའ་བའི་རྣམ་འགྱུར་ཆེན་པོ་
བྱས་ཟེར་བ་དང་། གཞན་ཡང་པཎ་ཆེན་དེ་ཉིད་གཞན་དོན་ལ་མི་གཤེགས་ཙམ་ནས། ཉིན་
རེར་ཕྱག་མདུད་གསུམ་སྨྱུག་མྱུག་གནང་སྟེ་བཞུགས་ཁྲི་དང་སྐུ་སྙེའི་མཚམས་སུ་བཅུག །འདི་ན་
ཡོད་དོ་ལྟ་བུའི་བརྡ་ཆོས་ལས་གཞན་སུ་ལའང་མི་གནང་བ་ཞིག་ཡོད་པ་ནས། གཉིས་བདག་གི་
བསྲུང་བར་བཏགས་པ་གཞན་ལ་སྟོན་ཞིང་ངོམ་ངོམ་བྱས་ཞེས་གླེང་། དེ་ཡང་རྣམ་ཐོས་སུ་སླེབ་
པ་ནས་བཟུང་བཀྲ་ཤིས་ལྷུན་པོ་ནས་མི་ཡོང་རེས་ཀྱིས་མའི་རྨི་ལམ་དུ་ཛོ་ཀིའི་རྣམ་པ་ཅན་ཞིག་
གཏམ་རེ་ལབས་པའི་སྣང་བ་འོང་ཡང་སྔ་དྲོ་བརྗེད་ནས་བཤད་རྒྱུ་མི་ཡོང་འདུག་ཟེར། འདི་
སྐབས་བྲུལ་ཚང་པར་པཎ་ཆེན་ ཐམས་ཅད་མཁྱེན་པའི་སྤྲུལ་སྐུ་ཕེབས་ཡོད་འདུག་ཟེར་བའི་
གྲགས་པ་ཆེ་བར། ཁ་ཅིག་སྔར་ལ་མོ་ཆོས་སྐྱོང་ནས། འབྲུག་ལོའི་ནང་དུ་འབྲུག་ལྟར་ཨེ་གྲག་
བསམ། ཞེས་གསུངས་པའི་ལུང་བསྟན་ཐོག་ཏུ་བབས་ཞེས་ཟེར། དེ་ནས་སྣ་ཚོགས་དབྱིག་ཅེས་
པ་ཤིང་མོ་སྦྲུལ་གྱི་ལོ་རྟེན་འབྲེལ་ཁྱད་གསང་སྟབས་ཀྱིས་བཀྲ་ཤིས་ལྷུན་པོར་བོས་སྐབས། བྲུལ་
ཚང་ནས་ཤངས་བརྒྱུད་དེ་འགྲོ་བའི་ཚེ་མའི་རྨི་ལམ་དུ། བྲུལ་ཚང་ནས་ལུག་གི་གདོང་གི་བར་ལ་
བུད་མེད་རྒྱུན་གོས་ཤིན་ཏུ་མཚར་བ་གཅིག་དང་། བཙུན་པ་གཅིག མི་སྐྱ་ཕྱིང་ཞྭ་གྱོན་པ་
གཅིག་བཅས་གསུམ་ངེད་ཀྱི་རྟ་གདོང་ལ་འགྲོ་འཕྲོ་ལ་ཕྱི་མིག་ཡང་ཡང་བལྟས་ནས། ཁྱེད་ཚོ་
ཁམས་པའི་རྟགས་མ་བྱེད་པར་སྲས་པོ་ལ་ཐུགས་བཅག་གང་དག་གྱིས་ཤིག་ཟེར་བ་རྨིས་ཟེར་
ཞིང་། ལྷ་བབས་ཟླ་བའི་དགའ་བ་གཉིས་པའི་ཐོ་རེངས་བཀྲ་ཤིས་ལྷུན་པོའི་གཟིམ་ཁང་རྒྱལ་
མཚན་མཐོན་པོར་སླེབས་པའི་ཉིན་ཆེད་དུ་བསྒྲིགས་པ་ལྟ་བུར་ཁྲོ་ཕུ་མི་ཕམ་བྱམས་པ་མགོན་པོའི་
མདུན་ས་ནས། རྫི་ལུང་པའི་དགེ་བཤེས་དགེ་འདུན་ཡར་འཕེལ་ཞེས་པ་ཞིག་གིས། དཔལ་དུས་
14



ཀྱི་འཁོར་ལོའི་བསྡུས་རྒྱུད་གཙོ་བོར་གྱུར་པའི་སྒྲའི་བསྟན་བཅོས་ཆ་བསགས་སྤྱི་དོན་དང་བཅས་
པའི་རྒྱུགས་འབུལ་དང་། ལྷོ་རྩེ་ཁོག་ནས་ཡིན་ཟེར་བའི་བན་མ་ཧོར་མིང་ལ་དམ་ཆོས་པད་
དཀར་ཟེར་བ་ཞིག་གིས་རྟ་དཀར་པོ་དུང་གི་མདོག་ཅན་ཞིག་ཁྲིད་ནས་འབུལ་རྒྱུ་ཡིན་བཞེས་པ་
ཞུ་ཟེར་ཕུལ་ནས། སློག་ཆ་སོགས་གང་ཡང་རེ་བ་མེད་པར་ལོག་སྟེ་གར་སོང་ཆ་མེད་པ་ཚད་
བཅད་ཀྱང་དེ་རིགས་ཀྱི་འབྲེལ་ལམ་ཆ་རྒྱུས་ཡོད་པ་སུ་ཡང་མེད་པ་མི་དང་མི་མ་ཡིན་གང་ཡིན་
དཔྱད་དཀའ་བ་ཞིག་བྱུང་འདུག་པ་ལ། འགའ་ཞིག་སྔོན་ཐམས་ཅད་མཁྱེན་པ་དགེ་འདུན་གྲུབ་
ཀྱིས་བཀྲ་ཤིས་ལྷུན་པོའི་གཙུག་ལག་ཁང་གི་ཐོག་འབིགས་པའི་ཐུགས་འདུན་གཏད་ཚེ། ཐམས་
ཅད་མཁྱེན་པ་དེ་ཉིད་ཀྱི་མནལ་ལམ་དུ་མི་དཀར་པོ་ཞིག་གིས། ང་ཁྱེད་ཀྱི་ཕོ་ལྷ་ཡིན། སྤྱན་རས་
གཟིགས་ཀྱི་གཙུག་ལག་ཁང་བཞེངས་པ་ལ་ཤིང་འབུལ་བ་ཡིན་ཟེར་ཏེ་ཤིང་མང་པོ་འདིར་སླེབས་
པ་རྨིས། གཞི་བདག་བཟང་ར་བ་འདི་ཡིན་པ་འདྲ་གསུང་པ་དང་། གཞན་ཡང་ཁ་ཅིག་གི་རྨི་
ལམ་དུ་འབྲོག་པའི་ཁྱེའུ་དཀར་པོ་ཞྭ་རྩེ་རིང་གྱོན་པ་འགའ་ཞིག་གིས་གཡག་མང་པོ་ལ་ཤིང་
བཀལ་ཏེ་སྤྱན་རས་གཟིགས་ལ་འབུལ་ལོ་ཞེས་རྨིས་ཟེར་བ་དོན་ལའང་ཐམས་ཅད་མཁྱེན་པ་དེ་
ཉིད་ཀྱི་གདུང་ཆོས་སུ་གཏོགས་པའི་འབྲོག་པ་རྣམས་ཀྱིས་ཤིང་རྣམས་ལྷོའི་ལ་མོ་ནས་གཡག་ལ་
བཀལ་ཏེ་བསྐྱལ་བ་དང་། དེ་དང་མཐུན་པར་པཎ་ཆེན་ཡེ་ཤེས་རྩེ་མོས་སྟོང་ཤེར་བའི་འབྲོག་
ཁྱོད་དུ་ཕེབས་སྐབས་གཞི་བདག་བན་ཆེན་པ་དང་། ཇོ་བོ་ཤར་བ་དང་། བཟང་ར་བ་སོགས་མི་
མ་ཡིན་རྣམས་ཀྱིས་ཐོག་མར་གདུག་རྩུབ་ཆེ་བའི་མཚན་མ་བསྟན་ཀྱང་། བྱམས་སྙིང་རྗེས་ཁྱབ་
པར་མཛད་པས་གདུག་རྩུབ་ཞི་ཞིང་དུལ་བའི་རྣམ་པ་བསྟན་ནས་བཀའ་བཞིན་བསྒྲུབ་པར་དམ་
བཅས། ཁྱད་པར་ཇོ་བོ་པན་ཆེན་པས་ཕྱག་རྟེན་དུ་ཁྲོ་དཀར་ལེགས་པ་ཞིག་དང་། རིན་པོ་ཆེ་མ་
ནུ་དཀར་པོ་ཞིག་ཕུལ་ནས་བདག་ལ་ཆོས་བཀའ་ཞིག་ཞུ་འཚལ་ཟེར་བ་ལ། སྤྱན་རས་གཟིགས་
ཀྱི་རིགས་གཏད་ཅིག་མཛད་པས།་ བཀའ་དྲིན་ཆེ་ད་ནས་བཟུངས་རྗེ་བླ་མ་ཁྱེད་ཀྱི་བཀའ་
འབངས་འཁོར་དང་ལོངས་སྤྱོད་བཅས་པ་གང་ན་ཡོད་ཀྱང་བདག་གིས་མི་གནོད་མི་འཚེ།
འདོད་དོན་བསྒྲུབ་པ་ལགས་སོ་ཞེས་དམ་བཅས། སླར་ཁོང་གིས་ཕུལ་བའི་ཁྲོ་དཀར་དེ་ལ་གཞི་
མཛད་ནས་བཀྲ་ཤིས་ལྷུན་པོའི་ཚོགས་ཁྲོ་ཆེན་པོ་གཉིས་བསྒྲུབས་པར་མཛད་པ་སོགས་གཞི་
བདག་དེ་དག་དང་བཀྲ་ཤིས་ལྷུན་པོའི་སློབ་དཔོན་རྣམས་རྟེན་འབྲེལ་གྱི་བཟང་ལམ་ཆེ་བས། རྟ་
དཀར་པོ་དུང་གི་མདོག་ཅན་འབུལ་མཁན་དེ་ཡང་ལྷོ་རྩ་ཁོག་པ་ཡིན་ཟེར་ལུགས་ཀྱིས་བཟང་ར་
---
15
མ -
༤



བ་སོགས་གཞི་བདག་དཀར་ཕྱོགས་པ་ཞིག་གིས་ལེགས་པའི་རྟེན་འབྲེལ་བསྒྲིགས་པ་ཨེ་ཡིན་ཞེས་
གླེང་། དེ་ནི་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་གསུང་ལས། ཁོང་དཀར་ཕྱོགས་སྐྱོང་
བའི་ལྷ་རྣམས་ཀྱིས། ། ཡིད་དགའ་བའི་རྣམ་འགྱུར་སྣ་ཚོགས་བསྟན། ཞེས་པ་དང་ཡང་ཆ་
མཐུན་པས་མི་མ་ཡིན་དཀར་ཕྱོགས་ལ་དགའ་བ་ཞིག་གིས་རྟེན་འབྲེལ་གྱི་སྒོ་ལེགས་པར་བསྒྲིགས་
སམ་སྙམ་མོ། །གཞན་ཡང་དེའི་ཉིན་ཆེད་དུ་བསྒྲིགས་པ་ལྟ་བུར་མཆོད་ཁང་ཆེན་མོའི་དབུ་ཐོག་
གི་རྒྱུ་ཕིགས་ཀྱི་གསེར་ཏོག་ལ་གསེར་ཐོག་མར་གསོལ་བ་དང་རྟེན་འབྲེལ་རང་གཤིས་ཀྱི་འགྲིག་
ཅིང་། བསེར་བུའི་རྡུལ་དང་བྲལ་ནས་ནམ་མཁར་འཇའ་འོད་ཀྱི་གུར་ཕུབ། མེ་ཏོག་གི་ཆར་ཉི་
མ་གསུམ་གྱི་བར་དུ་བབས་པ་སོགས་ཀྱི་ལྟས་ངོ་མཚར་བ་སེར་སྐྱ་ཀུན་གྱིས་མཐོང་བས་ཕན་ཚུན་
ཡ་མཚན་ཆེ་བའི་གཏམ་གླེང་ཞིང་འཕྱང་མོའི་དྲ་བར་ཚུད་ཅེས་ཟེར། དེ་ནས་ཟླ་བ་དེའི་ཚེས་
བརྒྱད་ནས་བཅུའི་བར་ངོ་མཚར་བཀོད་པར་བསྡད་སྐབས། ཆོས་རྗེ་བློ་བཟང་ཆོས་འཕེལ་རྗེ་
དྲུང་ལྷ་བྲིས་པ་དང་། དབུ་མཛད་ཆོས་དབྱིངས་རྒྱ་མཚོ་གཉིས་ནས་དད་ ཤུགས་ཆེན་པོས་
གཟབས་ཏེ་བསྒྲུབས་པ་ཡང་དག་པར་རྫོགས་པའི་སངས་རྒྱས་ཀྱི་ཆོ་འཕྲུལ་ཆེན་པོའི་མཛད་པའི་
ལྡེབས་བྲིས་རྣམས་དང་། གཟིམ་ཆུང་དེའི་རྟེན་མཆོད་རྣམས་བསྟན་ནས་རགས་རིམ་པ་དྲི་བ་
བྱས་པར། རྗེ་བདག་ཉིད་ཆེན་པོ་དང་མཉམ་མེད་བུ་རམ་ཤིང་པའི་སྣང་བརྙན་ལ་རྗེ་རྗེ་དང་།
ཤཱཀྱ་ཤཱཀྱ་ཟེར་བྱུང་ཞེས་གླེང་བ་སོགས་ནི་གསོལ་དཔོན་བློ་བཟང་བསྟན་འཛིན་སོགས་ཀྱིས་ཟིན་
ཐོར་བཀོད་འདུག་པ་ལས་དྲན་ཡུལ་དུ་ཆེར་མི་སྣང་ཞིང་། དབུ་མཛད་ཆོས་དབྱིངས་རྒྱ་མཚོས།
ཆོ་འཕྲུལ་མཛད་པའི་གཙོ་བོ་སྟོན་པའི་སྣང་བརྙན་བསྟན་ནས། འདི་ལ་སྐྱ་བྲིས་བཏབ་པའི་
མཚན་མོ་མར་མེ་བཟུངས་ཟེར་བ་དང་། ས་པཎ་གྱིས་མུ་སྟེགས་འཕྲོག་བྱེད་དགའ་བོ་བཏུལ་
བའི་ལྡེབས་བྲིས་བཀོད་པ་བསྟན་ནས། སྐྱེ་བ་སྔ་མ་རྗེ་ས་པཎ་དུ་གྱུར་པའི་སྐབས་ཀྱང་འདི་ལྟར་
མཛད་འདུག །ཁྱེད་ཀྱིས་ཀྱང་འདི་ལྟར་མཛད་དགོས་ཟེར་བ་ཞིག་ནི་དྲན་ཙམ་འདུག །ཚེས་
བཅོ་ལྔའི་ཉིན་གཟིམ་ཆུང་ཡིད་དགའ་ཆོས་འཛིན་དུ་ཁྲིད་སྐབས་རྟེན་གསུམ་རྣམས་ལ་ལག་པ་
ཐལ་མོ་སྦྱར་ནས་གུས་པའི་རྣམ་འགྱུར་བྱས་ཟེར་བ་དང་། གཟིམ་ཆུང་དེའི་བཞུགས་ཁྲིའི་མདུན་
དུ་བསྡད་དུས་གཟིམ་ཁང་ལ་ས་དཀར་གསོལ་བ་དང་ཐུག་པས་རྟེན་འབྲེལ་ལེགས་ཞེས་གླེང་།
དེ་སྐབས་རྒྱ་ནག་གོང་མ་ཆེན་པོའི་མི་སྣ་སྦྱོ་རལ་ཆི་བླ་མ་དང་། ཆ་དཀར་བླ་མའི་དབོན་པོ་
གཉིས་གཙོ་བོར་གྱུར་པའི་བྱང་འགྲུལ་བ་ཕོན་ཆེ་བ་འབྱོར་པས་རྒྱ་སོག་གི་དངོས་པོ་ཚན་ཆེ་བའི་
16



འབུལ་སྐྱེས་དང་། འདུས་པ་རྒྱ་མཚོར་ཡང་མང་ཇ་བཟང་ལ་མང་བ། ཐོག་མར་དགེ་འདུན་
རེའི་ཕྱག་ཏུ་བསོད་ནམས་སྦབ་ཇ་རེས་མཚོན་པའི་འགྱེད་སྣ་བཟང་པོ་བརྒྱད་ཟླ་བ་གཅིག་གི་
ཁོངས་སུ་བསྟར་བས་བསྙེན་བཀུར་ཕུན་སུམ་ཚོགས་པ་དང་། ཕྱོགས་མཐའ་དག་ནས་སྐྱེ་བོའི་
ཚོགས་དཔག་ཏུ་མེད་པ་ཆུ་གཏེར་ཆེན་པོར་ཆུ་ཕྲན་ཐམས་ཅད་འདུ་བ་བཞིན་བྱུང་འདུག །དེ་
ཡང་བདག་ཉིད་གསང་སྟབས་ཀྱིས་བོས་གཤིས་གསོལ་དཔོན་བློ་བཟང་བསྟན་འཛིན་སོགས་
ཞབས་འབྲིང་བ་ནང་མ་ཁ་ཤས་མ་གཏོགས་བྱིངས་ཀྱིས་བདག་སླེབས་པ་ཅི་ལ་ཤེས་རུང་དུས་སྒོ་
བསྒྲིགས་པ་ལྟ་བུར་རྙེད་བཀུར་ཞབས་ཏོག་བསྒྲུབ་མི་སོགས་དད་འདུས་མང་བར་རྟེན་འབྲེལ་
ལེགས་ཞེས་གླེང་། དེ་ནས་ལྷ་བབས་དུས་ཆེན་གྱི་ཉིན་གཟིམ་ཆུང་སྦུག་བཀའ་གདམས་ཕོ་བྲང་
དུ་ཁྲིད་པར་དགའ་བའི་རྣམ་འགྱུར་དང་། སྡོད་འདོད་ཤིན་ཏུ་ཆེ་བའི་རྣམ་པ་བྱས་ཡོད་འདུག་
ཅིང་། སླར་ཡང་གཟིམ་ཆུང་སྦུག་གི་འཕྲོས་པ་བྱུང་ཚེ་ཤིན་ཏུ་དགའ་ནས་སྦུག་སྦུག་ཅེས་གླེང་
ཞིང་ཡིད་ལ་གཅགས་པའི་ཉམས་ཆེན་པོ་བྱས་ཡོད་པ་འདུག །གཞན་ཡང་བདག་བཀྲ་ཤིས་ལྷུན་
པོར་བོས་པ་ནས་ནམ་མཁའ་དྭངས་ཤིང་། འཇའ་འོད་ཀྱི་གུར་སོགས་ལྟས་བཟང་བ་ས་གཞིར་
བཅུད་ཕེབས་པ་ལྟ་བུའི་ཉམས་ཁྱད་པར་ཅན་བྱུང་ཞེས་ཟེར། དེ་ནས་སྨིན་དྲུག་ཟླ་བའི་བཟང་
པོ་གཉིས་པར་སླར་ཐོབ་རྒྱལ་དུ་འགྲོ་རྒྱུའི་ཐོ་རངས་མ་ལས་ནུ་ཞོ་འཐུང་སྐབས། གསོལ་དཔོན་
བློ་བཟང་བསྟན་འཛིན་ཡོང་པར། མ་དང་ལྷུན་གྲུབ་རྒྱལ་མཚན་གཉིས་ནས་གསོལ་དཔོན་བྱོན་
བྱུང་བྱས་པར་ནུ་ཞོ་འཐུང་འཕྲོ་བཞག་ནས་སྒོ་སྒོ་བྱས་ཟེར་བ་དང་། ཇ་གཅིག་བཏུང་རྗེས་
དཀའ་ཆེན་མགྲོན་གཉེར་དགེ་འདུན་ཚུལ་ཁྲིམས་ཀྱིས་གཟིམ་ཆུང་སྦུག་ལ་འགྲོན་གསོལ་ལ་ལག་
པ་སྐྱོངས་ཤིག་བྱས་པར། ་ མྱུར་བར་ལངས་ཏེ་དགའ་བའི་རྣམ་པས་འཛུམ་བཅས་འགྲོ་འགྲོ་བྱས་
ཡོད་པར་འདུག །དེ་ནས་གཟིམ་ཆུང་སྦུག་ཏུ་ངེད་ལ་ཇ་གཅིག་གི་ཐོག་པཎ་ཆེན་ཐམས་ཅད་
མཁྱེན་པའི་འབྲལ་སྤང་གྲས། ཐུབ་པའི་དབང་པོ་དང་རྒྱལ་བ་འོད་དཔག་མེད་ཀྱི་སྣང་བརྙན།
ཆོས་སྐྱོང་ཡོངས་རྫོགས་ཀྱི་ཙཀ་ལི་རྣམས་བྱིན་ནས་རྟེན་འབྲེལ་བསྒྲིགས་ཤིང་ཐོ་རངས་སྐར་ཆེན་
ཤར་བ་དང་རེ་ཞིག་རྣམ་ཐོས་ཕོ་བྲང་དུ་ཕྱིན། དེ་ནས་བཟུངས་དཀོན་མཆོག་རིན་པོ་ཆེ་རྣམ་པ་
གསུམ་དང་པཎ་ཆེན་དེ་ཉིད་ཀྱི་ཐུགས་རྗེ་དང་། ངེད་རང་ལའང་སྦྱིན་འབྲས་ཅུང་ཟད་ཡོད་
པའི་ཆོས་ཉིད་ཀྱི་རྟེན་འབྲེལ་ལེགས་པར་འཛོམ་པའི་དབང་གིས་ལོངས་སྤྱོད་དབྱར་མཚོ་ལྟར་
འཕེལ་བ་བྱུང་འདུག་ཅིང་། ལམ་བར་དུ་གུང་ཚིགས་སྐབས་ཞོན་རྟ་ལ་ཐུག་པ་ནས་སྟེར་རྩིས་



དང་། ཁྱི་གཅིག་བྱུང་བར་ཡང་ཟ་འཕྲོ་ནས་སྟེར་ཁུལ་བྱས་འདུག་པར། དེར་འཁོད་རྣམས་ན་
ཚོད་ཕྲ་མོ་ནས་འདི་ལྟ་བུའི་བག་ཆགས་བཟང་པོ་འོང་བ་ཞེས་ངོ་མཚར་དུ་འཛིན་པ་བྱུང་འདུག
།རྣམ་ཐོས་སུ་སླེབས་པ་ནས་བཟུངས་མི་རིང་བར་དམིགས་བརྩེ་མ་དང་། རིག་གྲོལ་ཕུན་ཚོགས་
མ། དགོས་འདོད་ཀུན་འབྱུང་མ་རྣམས་དག་ལ་མྱུར་བར་འདོན་ཞིང་། གཞན་གྱིས་འདོན་པ་
བྱེད་པའི་ཞོར་འདེགས་དང་ཚིག་མ་དག་པ་བཏོན་ན་མི་དགའ་བའི་རྣམ་འགྱུར་བྱེད་པ་བྱུང་
ཟེར། དཔོན་ཚང་ནམ་མཁའ་རྒྱལ་མཚན་གྱིས་ཁྱེད་ངེད་ཚོའི་བླ་མ་ཡིན་ཨ་བྱས་པར་ཡིན་ཁུལ་
གསལ་བཞག་སྨྲས་ཟེར་བ་སོགས་ཞམ་རིང་ནང་འཁོར་བ་རྣམས་ཡིད་གཉིས་དང་བྲལ་བའི་བློ་
གདེང་འཆའ་བ་ཡོད་འདུག་ཀྱང་། གཞན་དག་ཐེ་ཚོམ་མི་འཇུག་པའི་བརྟག་དཔྱད་མངོན་
མཚན་ཆེ་བ་ད་དུང་ལེགས་ཚུལ་གངས་ཅན་འགྲོ་བའི་མགོན་པོ་རྒྱལ་བའི་དབང་པོ་ཐམས་ཅད་
མཁྱེན་པ་ཆེན་པོ་ནས་བཀའ་སྩལ་ཕེབས་འདུག་པ་བཞིན། ཐོག་མར་སྔགས་གྲྭ་ཞལ་སྔ་ནས་
དཀོན་མཆོག་རྒྱལ་མཚན་དང་། མགྲོན་གཉེར་དཀའ་ཆེན་དགེ་འདུན་ཚུལ་ཁྲིམས་གཉིས་བྱོན་
ནས་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་སྐུ་ཆས་ཉེར་མཁོའི་གྲས། སྐུ་ཕག་ཏུ་འཇུག་པར་
མཛད་པའི་སྐྱེ་བདུན་རིལ་བུའི་སྣོད་ཀྱི་ཁུག་མ། ཐུགས་དམ་བརྟག་བསྒྲིལ་གྱི་ཤོ། ཞལ་འཛབ།.
ཕྱག་ཏིང་རྣམས་འདྲ་མིན་བཅས་པ་རེ་དང་། དེ་རྗེས་ཕྱག་མཛོད་ཕུན་ཚོགས་རབ་བརྟན་དཔོན་
གཡོག་ཉུང་བསྡུས་ཤིག་བྱོན་ཏེ། པཎ་ཆེན་དེ་ཉིད་ཐུགས་གཙིགས་ཆེ་བའི་རྗེ་བཙུན་རྣལ་འབྱོར་
མའི་སྐུ་བརྙན་གཅིག་དང་། རྗེ་བླ་མའི་སྐུ་བརྙན་གཅིག །ཐུགས་གཙིགས་ཆེ་བའི་ཐོད་འཕྲེང་
གཅིག །ཧོར་ཤེལ་གྱི་ཕྱག་འཕྲེང་གཅིག །མུ་ཏིག་ལྗོན་ཤིང་གི་ཕྱག་ཆ་ར་གཅིག །གཟིམ་ཆུང་
མཆོད་རོལ་གྱི་འཁར་རྔ་རྣམས་འདྲ་མིན་བཅས་པ་རེ་དང་། དེ་རྗེས་གསོལ་གཟིམ། དཔོན་
ཚང་དགེ་སློང་བློ་བཟང་དབང་རྒྱལ། དབུ་མཛད་ཆོས་དབྱིངས་རྒྱ་མཚོ་རྣམས་བྱོན་ནས། རྗེ་དེ་
ཉིད་ཀྱིས་ཐུགས་དམ་རྟེན་ཡུན་རིང་གནང་བའི་ཚེ་དཔག་མེད་ཀྱི་སྐུ་ཐང་གཅིག་དང་། མཁས་
གྲུབ་སངས་རྒྱས་ཡེ་ཤེས་ཀྱི་སྐུ་བརྙན་སེམས་དཔའ་སུམ་བརྩེགས་མ། རྗེ་བཙུན་བླ་མ་ཙོང་ཁ་པ་
ཆེན་པོའི་སྐུ་ཐང་།: གཟིམ་ཆུང་སྦུག་གི་བཞུགས་ཁྲིའི་རྒྱབ་ཏུ་འགྲེམས་པའི་མཁས་གྲུབ་སངས་
རྒྱས་ཡེ་ཤེས་ཀྱི་སྐུ་ཐང་། ཡང་ཐོད་པའི་ཕྱག་འཕྲེང་གཅིག་དང་སྤོས་ཤེལ་གྱི་གཅིག་རྣམས་འདྲ་
མིན་བཅས་ཁྱེར་ནས་རྗེ་གོང་མའི་སྐུ་ཆས་གང་ཡིན་རྣམས་བཞེས་ཤིག་ཟེར་བར། སྔ་ཕྱི་བར་
གསུམ་དུ་སྐུ་ཆས་དངོས་གང་ཡིན་རྣམས་ཚམ་ཚོམ་མེད་པར་བླངས། དེ་ཡང་ཐུགས་གཙིགས་ཆེ་
18



བ་རྣམས་ལ་གཙིགས་ཆེ་བའི་རྣམ་འགྱུར་དང་། འཇོག་ལུགས་ཚུན་ཆད་ཀྱང་པཎ་ཆེན་དེ་ཉིད་
དང་འདྲ་བ་གོ་མ་ལྡོག་པ་དང་། ལྷག་པར་རྗེ་སངས་རྒྱས་ཡེ་ཤེས་ཀྱི་སྐུ་ཐང་དེ་བདག་གི་མདུན་
དུ་བཀྲམ་བས་དེ་རྒྱབ་ཏུ་འགྲེམ་རྒྱུ་ཡིན་ཟེར་ནས་མིག་གི་བལྟ་ལུགས་ཚུན་པཎ་ཆེན་དེ་ཉིད་དང་
མཐུན་པ་འདུག་ཅེས་ཁོང་རྣམས་ཡིད་ཆེས་པ་བྱུང་འདུག །དེ་ནས་རྒྱལ་བའི་དབང་པོ་ཐམས་
ཅད་མཁྱེན་གཟིགས་ཆེན་པོར་དེ་ཁའི་གནས་ཚུལ་སོགས་ཞུ་བར། གསོལ་དཔོན་བློ་བཟང་
བསྟན་འཛིན་དང་དཔོན་ཚང་རྗེ་དྲུང་བཅས་ ཐོན་པ་བདག་གི་རྩར་ཡོངས་《 ཡོང་》ནས།
བདག་རྣམས་ལ་ལམ་བར་དུ་ཉེས་སྐྱོན་མི་འོང་བའི་སྐྱབས་འཇུག་དགོས་ཞེས་ལབས་པར། སྐྱོན་
མི་ཡོང་དོན་ཡང་མྱུར་དུ་འགྲུབ་བྱས་ཡོད་འདུག །དེ་སྐབས་ཐམས་ཅད་མཁྱེན་པ་ཆེན་པོ་སྐུ་
མཚམས་ཀྱི་བཅད་རྒྱ་དམ་པ་ལ་བརྟེན་རེ་ཞིག་བསླབ་སྟོན་ཞུ་ཐུབ་པ་མི་འོང་སྙམ་གསོལ་དཔོན་
ཅན་བློ་མ་བདེ་བ་བྱུང་འདུག་ཀྱང་སྐུ་མཚམས་ཀྱི་ཁོངས་སུ་མཇལ་ཁ་གནང་ཞིང་བསླབ་སྟོན་
རྣམས་རིམ་པས་ཞུས་འདུག་པར། པཎ་ཆེན་དེ་ཉིད་ཀྱི་སྐུ་སྐྱེའི་ངོས་འཛིན་བདག་ལ་བྱས་པས་
ཐུས་ཤིང་བཀྲ་ཤིས་ལྷུན་པོའི་གདན་སར་ཡང་མངའ་གསོལ་བས་ཆོག །དེ་ཡང་རྟེན་འབྲེལ་ཁྱད་
ལྔ་མཆོད་ཆེན་མོའི་ཐོག་ཙམ་ལ་སེར་འཕྲེང་རྒྱས་པ་དང་བཅས་གདན་དྲོངས་ཞེས་ཐུགས་དགྱེས་
པ་ཆེན་པོས་བཀའ་སྩལ་པ་དང་། བདག་གིས་སྐྱོན་མི་ཡོང་དོན་ཡང་མྱུར་དུ་འགྲུབ་བྱས་ཟེར་བ་
སྟེས་ཀ་འགྲིག་པ་བྱུང་འདུག །གང་ལྟར་ནའང་གོང་དུ་བཀོད་པ་ལྟར་བདག་ལ་ནི་པཎ་ཆེན་དེ་
ཉིད་ཀྱི་ལུང་རྟོགས་ཀྱི་ཡོན་ཏན་གྱི་ཆ་ཤས་ཙམ་ཡང་མེད་པས་དེ་ལྟ་བུའི་སྐྱེས་ཆེན་དམ་པའི་སྐུའི་
ཡང་སྲིད་ཡིན་བསམ་པ་ག་ལ་ཡོད། གཞན་སྤྲུལ་སྐུའི་དོགས་གནས་ཆེ་བའི་རིགས་ཀྱི་ཁུངས་རྙེད་
པ་མ་བྱུང་འདུག་ཅིང་། ཡུལ་ཕྱོགས་སོགས་ལུང་བསྟན་པ་དང་བདག་ཉིད་སྒོ་མཐུན་པ་ཙམ་
བྱུང་འདུག །དེ་ཡང་པཎ་ཆེན་ཐམས་ཅད་མཁྱེན་པ་དེ་ཉིད་ནི་རིས་མེད་པའི་གྲུབ་མཐའ་ཐམས་
ཅད་ལ་དག་སྣང་ཕྱོགས་མེད་དུ་མཛད་པ། ཕྱི་འདུལ་བའི་ཀུན་སྤྱོད་གཙང་སིང་ངེ་བ་དང་ནང་
རིམ་གཉིས་ཀྱི་རྣལ་འབྱོར་ལ་རྩེ་གཅིག་ཏུ་གཞོལ་བ་ཞིག་སྟེ། དེའི་རྟེན་འབྲེལ་ཆོས་ཉིད་ཀྱིས།
ས་རྙིང་སོགས་གྲུབ་མཐའ་རིས་མེད་པ་ཀུན་གྱིས་བླ་མར་འཛིན་པ་དང་། ཁྱད་པར་རྒྱ་ནག་
ཁལ་ཁ། ཨོའི་རོད་སོགས་སྟོབས་འབྱོར་མངའ་ཐང་དྲག་ཤུལ་ཆེ་བ་ཐམས་ཅད་ཀྱིས་ཀྱང་སངས་
རྒྱས་སྣང་བ་མཐའ་ཡས་དངོས་ཀྱི་འདུ་ཤེས་དང་ཕུ་དུད་མཛད་པས། དེ་ལྟ་བུའི་སྐྱེས་ཆེན་དམ་
པ་དེ་ཉིད་ཀྱི་མཚན་གྱི་བྱིན་རླབས་བདག་ལ་གནང་ན་རྗེ་རྒྱལ་བ་གཉིས་པའི་བསྟན་པ་རིན་པོ་
་ 19
ལ....
་



ཚེའི་ཞབས་འདེགས་སུ་འབྱུང་བར་དགོངས་ནས། གངས་ཅན་འགྲོ་བའི་མགོན་པོ་རྒྱལ་བའི་
དབང་པོས་ཐུགས་རྗེའི་སྤྱན་གྱིས་བསྐྱངས་བར་མངོན། གང་ལྟར་གསོལ་དཔོན་བློ་བཟང་
བསྟན་འཛིན་དང་དཔོན་ཚངས་དགེ་སློང་བཅས་མེ་ལུག་ཟླ་བ་དྲུག་པའི་ཉེར་ལྔའི་ཉིན་ཆོས་གྲྭ་
ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་དུ་རྟེན་འབྲེལ་བཟང་བ་དང་བཅས་འབྱོར་ནས།
ཆོས་སྲུངས་རྣམས་ལ་སྙན་ཤལ་དང་། འདུས་པ་རྒྱ་མཚོར་ཡང་སྙན་གསན་ཕབ་ངོས། ལོ་དེའི་
ཟླ་བ་བཅུ་པའི་ཚེས་བདུན་གྱི་བར་ལ་བཀྲ་ཤིས་ལྷུན་པོར་བདག་ཉིད་བསུ་བའི་སྟ་གོན་མཛད།
ཚེས་བདུན་གྱི་ཉིན་ཕྱག་མཛོད་ཕུན་ཚོགས་རབ་བརྟན་གྱིས་གཙོས་པའི་དྲུང་འཁོར་གྲྭ་རིགས་
སྦྱིན་བདག་ཆེ་གཉན་སོགས་རྟ་པ་ཉིས་བརྒྱ་སྐོར་ཆས་ཕུན་སུམ་ཚོགས་པས་བརྒྱན་ཏེ་ཐོབ་རྒྱལ་དུ་
འབྱོར། ཚེས་བཅུ་གཅིག་གི་སྔ་དྲོ་རྣམ་ཐོས་ཕོ་བྲང་ལ་ཉི་མ་ཤར་བ་དང་མཉམ་དུ་ཕྱག་མཛོད་
དཔོན་གཡོག་རགས་རིམ་བྱོན། གསོལ་དཔོན་བློ་བཟང་བསྟན་འཛིན་གྱིས་བདག་རྒྱབ་ཏུ་
བླངས་ནས་བྲུལ་ཚང་དུ་ཉི་མ་མེ་བཞིའི་འགྲུབ་སྦྱོར་བཟང་པོའི་ཐོག་སྐྲ་བྲེགས་སེར་མོའི་གོས་ཀྱིས་
བསྒྱུར་བར་དགའ་བའི་རྣམ་འགྱུར་ཆེན་པོ་བྱས་ཞེས་གླེང་། དེ་ནས་ན་ཕྲ་བའི་སྟབས་ཕྱག་
མཛོད་ནས་མ་དང་བཅས་འབོད་པར་མཛད་དེ། འདུལ་བ་ལུགས་ཀྱི་ཚེས་བཅུ་གསུམ་གྱི་ཉིན་
དགའ་ལྡན་རབ་རྒྱས་པ་སེར་སྐྱ་རྣམས་ཀྱིས་དར་འཕྱར་སེར་འཕྲེང་རྒྱས་པ་གཞས་བྲོ་དང་བཅས་
བསུས་ནས་དགོན་པའི་ཉེ་སྐོར་དུ་བསྡད་སྐབས། ཁོང་རྣམས་ཀྱིས་སྟོན་མོའི་ཆས་ལ། ནོར་བུ་
ཆོ་བདུན། བཀྲ་ཤིས་རྟགས་བརྒྱུད། རྒྱལ་སྲིད་སྣ་བདུན་སོགས་ཕུན་སུམ་ཚོགས་པའི་ཉེར་སྤྱད་
ཀྱིས་རྟེན་འབྲེལ་ལེགས་པར་བསྒྲིགས། དེ་མཐུན་ཕྱག་མཛོད་སོགས་ལའང་རྙེད་བཀུར་ཡང་
དག་མཛད་ཅིང་། ཕྱག་མཛོད་ནས་ཀྱང་དགའ་ལྡན་རབ་རྒྱས་པ་གྲྭ་རིགས་རྣམས་ལ་མང་ཛ།
སེར་འགྱེད་བཟང་པོ་དང་། ཆོས་གཞིས་སོགས་ཀྱི་གཞས་བྲོ་པ་རྣམས་ལའང་དངོས་པོའི་སྟེར་
ཆས་ཡིད་མགུ་བར་མཛད་འདུག །དེའི་ཉིན་གངས་ཅན་འགྲོ་བའི་སྐྱབས་གཅིག་རྒྱལ་བའི་
དབང་པོ་ཐམས་ཅད་མཁྱེན་གཟིགས་ཆེན་པོའི་སྐུ་ཞབས་ནས་སྐུ་ཚབ་ཏུ་གཟིམ་དཔོན་ཆོས་རྗེ་ཨེ་
པ་མཁན་ཆེན་བྱམས་པ་རིན་ཆེན་དང་། མགྲོན་གཉེར་སྐྱར་བ་ནས་རྡོ་རྗེ་དབང་ཕྱུག །སྡེ་སྲིད་
རིན་པོ་ཆེའི་སྐུ་ཚབ་ཏུ་མདའ་དཔོན་འོང་ནས། རྒྱལ་པོའི་སྐུ་ཚབ་ཏུ་མི་བཟང་གཉིས་བཅས་
ཆེད་མངགས་རྫོང་སྟེ་གནང་བ་རྣམས་ཀྱང་འབྱོར་བས་བདག་གི་མདུན་དུ་ཇ་གྲལ་སོགས་ཐུགས་
བཞེད་བསྐངས་ནས། རིམ་གྱིས་ཏ་《ཉ་》མོ་ཁུལ་དགོན་མི་སེར་བཅས་ནས་སེར་འཕྲེང་གཞས་



བྲོ་སོགས་དང་། དབེན་ས་ཆོས་ཀྱི་ཕོ་བྲང་བ་གྲྭ་རིགས་མཆོད་གཞིས་རྣམས་ཀྱི་རྟ་བསུ། ཐབ་
བསུ། སེར་འཕྲེང་གཞས་བྲོ་བཅས་འདུལ་ཚེས་བཅོ་ལྔའི་ཉིན་ལྷ་ཁུད་དུ་སླེབས་ཤིང་། ཉ་མོ་
སེར་སྟེངས་པར་མང་ཇ་འགྱེད་བཅས་དང་། མི་སེར་གཞས་བྲོ་བ་རྣམས་ལ་སྟེར་ཆ། དེ་
མཚུངས་དབེན་ས་ཆོས་ཀྱི་ཕོ་བྲང་པ་རྣམས་ལའང་མང་ཇ་དང་བཀྲ་ཤིས་ཁ་བཏགས་ལེགས་པ་
རེའི་འགྱེད། གཞས་བྲོ་བ་རྣམས་ལ་བདོག་པའི་སྐྱེས་མི་དམན་པ་བཅས་ཡིད་ཚིམ་པར་བྱས་
འདུག །དེ་ནས་ གསེར་མདོག་ཅན་པ་རྣམས་ཀྱིས་བསུ་འཕྲེང་རྒྱས་པ་དང་བཅས་བཀྲས་
གཤོངས་སུ་བསྡད་སྐབས་ཆོས་གྲྭ་ཆེན་པོ་བཀྲ་ཤིས་ལྷུན་པོ་ནས་སློབ་དཔོན་རྣམ་པ་དབུ་ཆོས་
སོགས་རྟ་བསུ་བ་རགས་རིམ་འབྱོར་པ་རྣམས་ནས་ངོས་འཕྲད་དགོས་ཚུལ་ལྟར་དང་། གསེར་
མདོག་ཅན་པ་རྣམས་ལའང་མང་འགྱེད་བཅས་བསྟར་བས་ཐུགས་བཞེད་བསྐངས་ཤིང་། སྐྱེ་
བོའི་ཚོགས་ལའང་དངོས་པོའི་སྟེར་ཆས་མགུ་བར་བྱས་ནས། བཀྲ་ཤིས་ལྷུན་པོ་བ་རྣམས་གཙོ་
བོར་གྱུར་པའི་ཉེ་སྐོར་གྱི་གངས་ཅན་ཆོས་འཕེལ་བ་སོགས་དགོན་སྒེར་ཁག་ཕལ་མོ་ཆེ་འདུས་པའི་
རྟ་བསུ་བ་སྟོང་ཕྲག་བརྒལ་ཙམ་དང་། གདུགས། རྒྱལ་མཚན། བ་དན། མེ་ཏོག །བདུག་
སྤོས། རོལ་མོའི་བྱེ་བྲག་སོགས་མཆོད་པའི་ཡོ་བྱད་ཕུན་སུམ་ཚོགས་པ་ཐོགས་པའི་སེར་འཕྲེང་།
སྐྱ་བོ་རྣམས་ཀྱིས་གཞས་བྲོ་བཅས་ཆུ་མིག་ཆུ་གྲང་《གྲོང་》ནས་བཀྲ་ཤིས་ལྷུན་པོའི་བར་ཟམ་མ་
ཆད་པས་མཚོན་སེར་སྐྱའི་ཚོགས་པདྨའི་མཚོ་ལ་ངང་པའི་ཚོགས་བཞིན་འདུས་པ་དང་། གཟིམ་
ཁང་། གྲྭ་ཚང་། གྲྭ་ཁང་སོགས་སོ་སོའི་སྟེང་དུའང་དར་འཕྱར་དུང་འབུད་རྔ་རོལ། དར་ཐག་
སྐྱོང་པ། བསངས་འཚུབ་ཀྱིས་མཁའ་དབྱིངས་བྲེས་པ་བཅས་ཆོས་གྲྭ་ཆེན་པོ་བཀྲ་ཤིས་ལྷུན་པོ་
དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གཟིམ་ཁང་རྒྱལ་མཚན་མཐོན་པོར་
ཚེས་བཅུ་བདུན་གྱི་ཉིན་སླེབས། དེ་ནས་མེ་ལུག་ཧོར་ཟླ་བཅུ་པའི་དམར་ཕྱོགས་འདུལ་བ་ལུགས་
ཀྱི་ས་ཕོ་སྤྲེའུ་གསར་དུ་ཚེས་པའི་ཚེས་གསུམ་གཟའ་སྐར་ཕུན་སུམ་ཚོགས་པའི་ཉིན། ་ རྒྱལ་བའི་
དབང་པོ་ཐམས་ཅད་མཁྱེན་གཟིགས་ཆེན་པོའི་བཀའ་ཤོག་བསླབ་སྟོན་ལྟར་གཟིམ་ཁང་རྒྱལ་
མཚན་མཐོན་པོའི་གཟིམ་ཆུང་ཡིད་དགའ་ཆོས་འཛིན་དུ་པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་དཔལ་བཟང་པོའི་གདན་ཁྲི་ལ་དབང་བསྐུར་ཏེ། དངོས་པོའི་གནང་
ཆ་རྒྱ་ཆེ་བའི་ཐོག །རྗེ་བཙུན་སྤྲུལ་པའི་སྐུ་བློ་བཟང་ཡེ་ཤེས་དཔལ་བཟང་པོ་ཞེས་པའི་མིང་
གནང་རྗེས། མཁན་ཆེན་བྱམས་པ་རིན་ཆེན་གྱིས། བསོད་ནམས་རི་བོ་བཞིན་དུ་བརྟན་པ་



དང་། ཞེས་པ་ནས། ཉིན་མཚན་རྟག་ཏུ་བདེ་ལེགས་ཤོག །ཅེས་པའི་བར་ལེགས་པར་བརྗོད་
ནས་མེ་ཏོག་གཏོར། དེ་ནས་རྒྱལ་པོ་མཆོད་ཡོན་ནས་ཀྱང་ཁྲི་འདོན་གྱི་གནང་སྐྱེས་རྒྱ་ཆེ་བ་དང་།
རྒྱལ་མཚན་མཐོན་པོ་ནས་བཀྲ་ཤིས་ལྷུན་པོ་དགོན་མ་ལག་བཅས་པའི་དགེ་འདུན་བཞི་སྟོང་
བརྒལ་བར་མང་ཇ་བཀྲ་ཤིས་ཁ་བཏགས་འདོམ་འཁོར་མ་རེས་མཚོན། གངས་ཅན་ཆོས་འཕེལ་
བ་སོགས་ཕྱོགས་མཐའ་དག་ནས་འདུས་པའི་དགེ་འདུན་ཁྲི་ཕྲག་བརྒལ་བར་ཡང་མང་ཇ་བཀྲ་
ཤིས་ཁ་བཏགས་རེའི་འགྱེད་བཅས་དང་། དེ་མཐུན་རྒྱལ་བའི་དབང་པོ་ཐམས་ཅད་མཁྱེན་
གཟིགས་ཆེན་པོའི་སྐུ་ཞབས་ནས་ཀྱང་མང་ཇ་ཚྭ་ར་འབྲུ་འགྱེད་བཅས་སྩལ།
སྨྲས་པ། རྒྱལ་བས་མདོ་རྒྱུད་དུ་མར་བཟང་ངན་གྱི། །ལས་སྤྱད་འབྲས་བུ་ཇི་བཞིན་
སྨིན་གསུངས་བཞིན། །སྔོན་ནས་རྣམ་དཀར་ས་བོན་ལེགས་བཏབ་མཐུ། །ཉེར་བརྟས་ཚངས་
སྤྱོད་རྟེན་རུང་མི་ལུས་ལྗོན། ། ཕྱག་ན་པདྨོ་བློ་བཟང་རྒྱ་མཚོའི་སྔའི། །ཐུགས་རྗེའི་མཁའ་ལ་
བྱིན་རླབས་གྲུ་ཆར་རྒྱུན། །ཉེར་འཁྲིགས་བློ་བཟང་ཆོས་རྒྱན་མཚན་བྱིན་དང་། ། ལྷན་ཅིག་
ལེགས་ཕབ་རིས་མེད་འགྲོ་ཚོགས་ལ། །འདི་ཕྱི་གཏན་དུ་ཕན་བདེའི་མཆོག་སྩོལ་མཁན། །བློ་
བཟང་ཆོས་ཀྱི་རྒྱལ་མཚན་ཡོངས་འདུ་ཆེ། ། གཉིས་པར་གྱུར་ཅིག་དགོངས་པའི་ཐུགས་བརྩེར་
བཅས། །ཐུབ་བསྟན་ལྷ་ཡི་དགའ་ཚལ་མཛེས་རྒྱན་བསྐྲུན། ཞེས་གངས་ཅན་འགྲོ་བའི་མགོན་
པོ་རྒྱལ་བའི་དབང་པོའི་ཐུགས་རྗེའི་སྤྱན་རས་ཀྱིས་བཙས་ཤིང་པཎ་ཆེན་ཐམས་ཅད་མཁྱེན་པའི་
མཚན་གྱིས་བྱིན་གྱིས་བརླབས་ནས་དམ་པ་དེ་ཉིད་ཀྱི་གདན་ཁྲི་ལ་དབང་བསྐུར་བའི་སྐབས་ཏེ་
གཉིས་པའོ། ། ། །
ལེའུ་གསུམ་པ། སློབ་གཉེར་གནང་བ་དང་དགེ་ཚུལ་གྱི་སྡོམ་པ་བླངས་པའི་སྐོར།
༈ དེ་ནས་རིམ་གྱིས་བཀྲ་ཤིས་ལྷུན་པོའི་སྤྱི་སྒེར་སོ་སོས་མཚོན་པའི་ཕྱོགས་མཐའི་དགོན་
ཁ། །གདན་ཁྲི་འཛིན་པའི་མཁན་པོ། བླ་མ། སློབ་དཔོན། སྦྱིན་བདག་སོགས་སེར་སྐྱའི་
ཚོགས་དུ་མ་འདུས་པ་རྣམས་ཀྱིས་འདུས་པ་རྒྱ་མཚོར་དགའ་སྟོན་གྱི་ཁྲི་ཇ་སོགས་བྱུང་བ། ཉིན་
རེར་མ་མཐའ་གསུམ་རེ་མ་ཆག་པ་བཏང་ཡང་ཟླ་བ་སྦྲེལ་བའི་བར་འགྲིག་པ་བྱུང་ཞིང་། དེ་ནས་
རིམ་བཞིན་གཟིམ་ཆུང་སོ་སོའི་རྟེན་གསུམ་རྣམས་དང་སྐུ་ཆས་སོགས་ལ་བལྟ་རྟོག་ངོས་འཛིན་
22 ་



དང་། ན་སོ་གཞོན་པའི་སྟབས་སྐྱོ་སངས་ལྟ་བུར་ཉི་འོད་འཁྱིལ་ནས་བལྟ་རྟོག་བྱེད་བཅུག་
འདུག་པར། སྔགས་ཁང་གི་རྒྱལ་མཚན་མཐོང་སྟེ་རྒྱལ་མཚན་རྙིངས་འདུག་སྤོ་དགོས་བྱས་
འདུག་པར། ཉེར་འཁོར་བ་རྣམས་ཀྱིས་འདི་སུའི་གྲྭ་ཚང་ཡིན་བྱས་པར། ང་རང་གི་གྲྭ་ཚང་
ཡིན་འདིའི་རྒྱལ་མཚན་འཛུགས་དགོས་ཤིང་གཞན་ཡང་མང་པོ་འཛུགས་དགོས་ཞེས་ལབས་པ་
སྔགས་གྲྭ་འདི་པཎ་ཆེན་དེ་ཉིད་ནས་འཛུགས་པ་གནང་བར་བསམས་པ་འདྲ་ཞེས་གླེང་ཞིང་།
ཕྱི་དྲོ་ཕྱག་མཛོད་བྱོན་པར་ཡང་སྔགས་ཁང་ལ་རྒྱལ་མཚན་འཛུགས་དགོས་ཞེས་ལབས་ཡོད་པར་
འདུག །ཆོས་གྲྭ་ཆེན་པོར་སླེབས་ནས་སྐུ་གསུང་ཐུགས་རྟེན་ལ་རབ་གནས་མེ་ཏོག་འཐོར་དགོས་
ཟེར་བའི་ཐོག་མར་རྗེ་བཙུན་བླ་མ་ཙོང་ཁ་པ་ཆེན་པོའི་སྐུ་བརྙན། རྒྱལ་བ་ཡབ་སྲས་གཉིས་ཀྱི་
འཁྲུངས་རབས། དཔལ་ལྡན་དམག་ཟོར་རྒྱལ་མོ། མགོན་པོ་དཀར་ནག །ཆོས་སྐྱོང་ལྕམ་སྲིང་
རྣམས་ཀྱི་སྐུ་བརྙན། མདོ་མང་སོགས་གསུང་རབ་གླེགས་བམ་དང་བཅས་པ་བྱུང་བར་མེ་ཏོག་
གཏོར་ཞིང་། ཉེ་འཁོར་བ་རྣམས་དེའི་རྟེན་འབྲེལ་ལ་བརྟགས་ན། སྤྱིར་རྗེ་རྒྱལ་བ་གཉིས་པའི་
བསྟན་པ་རིན་པོ་ཆེ་དང་། ཡང་སྒོས་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་
པོའི་རིང་ལུགས་དྲི་མ་མེད་པ་འཛིན་སྐྱོང་སྤེལ་གསུམ་གྱིས་མཚོན་བཀྲ་ཤིས་ལྷུན་པོ་བར་ཕན་
ཐོགས་པཎ་ཆེན་དེ་ཉིད་དང་མཉམ་པ་ཡོང་བའི་རྟེན་འབྲེལ་གྱི་སྒོ་ལེགས་པར་འགྲིག་ཅེས་ཟེར།
དེ་ནས་ལྔ་མཆོད་ཆེན་མོའི་ཉིན་བཀྲ་ཤིས་ལྷུན་པོ་སྤྱི་སོས་དཀར་སྤྲོ་དངོས་པོའི་སྟེར་ཆ་རྒྱས་པ་
དང་། དེ་མཐུན་སློབ་དཔོན་རྣམ་པ། དབུ་མཛད། ཆོས་ཁྲིམས་སོགས་ལས་འཛིན་ཆེ་ཁ་
རྣམས་ནས་ཀྱང་དངོས་པོའི་སྟེར་ཆ་ གཟབ་བ་དང་བཅས་འཕྲད་པར་བྱོན་པའི་བཞེད་པ་
བསྐངས་ཏེ། ཆོས་གྲྭ་ཆེན་པོ་འདི་ཁས་མཚོན་པའི་གཙང་རོང་ཁུལ་གྱི་དགོན་རི་ཁྲོད་ཀྱི་སྡེ་དང་
བཅས་པ་རྣམས་ལ་མང་ཇ་སྡོར་བཅས། འགྱེད་ཁྱོན་བསྡོམས་པར་རྟ་བཞི་བཅུ་ཞེ་གཅིག །ཇ་
འཁོར་དྲུག་སུམ་ཅུ། མཛོད་གོས་ཡུག་གཉིས། དངུལ་སྲང་ལྔ་བཅུ་རྣམས་དགོན་ཆེ་ཆུང་དང་
བསྟུན་ནས་བཏང་། ལྔ་མཆོད་ཆེན་མོ་འདི་ལོ་ལས་ལེགས་པ་མ་བྱུང་ཞེས་ཀུན་ལ་མཐུན་པ་
དང་། ལྷག་པར་ངམ་རིང་མཁན་པོ་ཚེ་བརྟན་རྒྱལ་མཚན་གྱིས། བདག་བཀྲ་ཤིས་ལྷུན་པོར་
སླེབས་ནས་ལོ་དྲུག་ཅུ་ཙམ་སོང་ཡང་ལྔ་མཆོད་ད་ལོ་ལས་ལེགས་པ་མི་དྲན་ཞེས་ངོ་མཚར་མཚར་
ལྟ་བུའི་གསུང་གླེང་མཛད་ཅིང་། གཞན་གྲྭ་བགྲེས་རྣམས་ཀྱང་ད་སྐྱིད་པའི་ཉི་མ་ཤར་ཞེས་
དགྱེས་ཚུལ་མཛད་པའང་བྱུང་འདུག །དེ་ནས་མི་རིང་བར་ཐོབ་རྒྱལ་དགའ་ལྡན་རབ་རྒྱས་ཀྱི་
23



སློབ་དཔོན་བ་རྗེ་ཞལ་སྔ་ནས་བློ་བཟང་བསྟན་འཛིན་པ་ཐུགས་རབ་ཆེ་ཞིང་མདོ་སྔགས་ཡོངས་
རྫོགས་ཀྱི་དགེ་བའི་བཤེས་གཉེན་ཆེན་པོ་ཡིན་པ་དེ་དགའ་ལྡན་རབ་རྒྱས་ཀྱི་གདན་ས་མཛད་མུས་
ཐོག་ནས་བདག་གི་སློབ་དཔོན་དུ་སྤྱན་དྲངས། ཐོག་མར་ཆོས་གྲྭ་ཆེན་པོའི་ཆོས་སྤྱོད་རྣམས་
འཛིན་པའི་བསླབ་བྱ་གནང་། དེ་རྗེས་རྗེ་ཞལ་སྔ་ནས་ཀྱིས་བདག་ལ་རྟེན་འབྲེལ་བསྒྲིག་ཕྱོགས་
སུ། སྐུ་གསུང་ཐུགས་རྟེན་ཁྱད་པར་ཅན་དང་བདོག་པའི་གནང་སྐྱེས་བཅས་ཐོག་མར་ལམ་རིམ་
གསོལ་འདེབས་ཀྱི་ལྗགས་ལུང་སྩལ་ཞིང་། བདག་གིས་ཀྱང་གུས་མཆོད་ལྷུར་ལེན་བསྒྲུབས། དེ་
ནས་རིམ་བཞིན་འཛིན་སྐྱོར་ཀློག་སོགས་ཀྱི་སེང་དབར་ལ་པཎ་ཆེན་ ཐམས་ཅད་མཁྱེན་པའི་
གསུང་འབུམ་གྱི་ལྗགས་ལུང་རྣམས་ཞུས། དེ་སྐབས་རྗེ་ཞལ་སྔ་ནས་ཀྱི་གསུང་ནས་སྔ་སོར་པཎ་
ཆེན་ཐམས་ཅད་མཁྱེན་པ་ཆེན་པོ་དེ་ཉིད་གཟུགས་སྐུའི་བཀོད་པ་བསྡུས་རྗེས་རྨི་ལམ་དུ་གསེར་གྱི་
ཡི་གེ་ཨའི་རྣམ་པ་ཅན་ཞིག་བྱུང་། ད་བརྟགས་ན་ཁྱེད་ཀྱི་སློབ་དཔོན་དུ་ཡོང་བའི་ལྟས་ཡིན་པ་
འདྲ་གསུང་། འདི་སྐབས་ངེད་རང་ནི་གཞོན་པ་དང་ཉེ་འཁོར་བ་ལྷུན་གྲུབ་རྒྱལ་མཚན་རྩེད་མོ་
སོགས་འཇིག་རྟེན་པའི་སྤྲོས་པ་ལ་དགའ་བའི་དབང་གིས་ལུང་སོགས་ཉན་བློ་ཙམ་ལས་མ་བྱུང་
བར་བརྟེན། ཕྱག་མཛོད་ནས་ལྷུན་གྲུབ་རྒྱལ་མཚན་གྱི་ཚབ་ཏུ་ལྷན་ལྕགས་མཁར་བའི་གྲྭ་པ་ཕུན་
ཚོགས་རྣམ་རྒྱལ་འཇོག་པ་མཛད། ཁོང་ཡོན་ཏན་ལ་ཤེས་འདོད་ཆེ་བའི་སྟབས་ཀྱིས་ངེད་ཀྱང་
ཀློག་ཡིག་འཛིན་སྐྱོར་སོགས་ཆོས་སྤྱོད་ཀྱི་རིམ་པ་ལ་བློ་ཁ་ཕྱོགས་པ་བྱུང་། དེ་ནས་རྗེ་ཞལ་སྔ་
ནས་ཀྱིས་བསྡུས་པའི་རྩི་གཞག་ཁས་བླངས་འཛིན་ཚུལ་རྣམས་བསླབས་ནས་རྒྱུ་འབྲས། ཐལ་
འགྱུར། དགག་གཞི་སོགས་ནས་བཟུངས། མཚན་ཉིད་གྲྭ་ཚང་གསུམ་ནས་ན་མཉམ་རྟགས་
གསལ་འགྲོས་འདེད་ཤེས་པ་འགའ་ཞིག་བོས་ནས་བགྲོ་གླེང་བྱས་ཀྱང་། ཅུང་ཟད་ན་བ་ཞིང་
མནོ་བསམ་མི་ཐོངས་པ་ལྟ་བུར་སོང་བས། རིགས་ལམ་ལ་དམར་ཐག་ཆོད་པའི་བློ་ཁེངས་པ་
རང་ནི་མ་བྱུང་། དེ་དུས་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་དགོངས་རྫོགས་སུ་རྒྱལ་བའི་
བཀའ་གངས་ཅན་གྱི་ཁྲོད་དུ་འགྱུར་རོ་ཅོག་མཐིང་ཤོག་ངོས་ལ་གསེར་གྱིས་ལེགས་པར་བསྐྲུན་
པའི་གླེགས་བམ་རྣམས་ཞལ་འབྱེད་སྔགས་གྲྭ་པ་རྣམས་ཀྱིས་མཛད་པའི་ཡོན་དང་ཞལ་དྲོ་བཅས་
པར་འདུས་པ་རྒྱ་མཚོར་དངོས་པོ་སྣ་ཚོགས་པའི་འགྱེད་དང༌། སྔགས་གྲྭར་ཞག་འགའི་བར་ཆོས་
སྲུངས་རྣམས་ལ་གཏང་རག་བསྐང་གསོ་སྙན་ཤལ་བཅས་བསྟར། དེ་སྐབས་དབུས་གཙང་།
མངའ་རིས། རྒྱ་སོག་སོགས་ཕྱོགས་མཐའ་དག་ནས་གདན་ཁྲི་འཛིན་པའི་བླ་མ། སློབ་དཔོན།
24



སྐུ་སྐྱེ། སྡེ་དཔོན་རིགས་སོགས་ངོས་འཕྲད་དུ་བྱོན་པ་རྣམས་ཀྱིས་དངོས་པོའི་སྟེར་ཆ་གྱ་ནོམ་པ་
བཅས་བྱུང་ཞིང་། དེ་དག་ལའང་ངོས་འཕྲད་ལན་འདེབས་སོགས་ཞབས་ཏོག་ལེགས་པར་
བསྒྲུབས། དེ་ནས་ཧོར་ཟླ་བཅུ་གཉིས་པའི་ཉེར་གཉིས་ནས་དུས་གཏོར་ཆེན་མོའི་བསྐང་གསོ་
སྔར་རྒྱུན་ལྟར་བཙུགས་ངོས་བསྐང་གསོ་བ་རྣམས་ལ་རྙེད་བཀུར་ཕུན་སུམ་ཚོགས་པ་དང་།
མགོན་ཁང་ཆེན་མོའི་ཡི་དམ་ཆོས་སྲུངས་རྣམས་ཀྱི་སྣང་བརྙན། གཉེར་གཏད་ལྷ་མོ་རྣམ་གཉིས།
གཟིམ་ཁང་མགོན་ཁང་གི་ཆོས་སྲུངས། ངོ་མཚར་བཀོད་པའི་ཆོས་སྲུངས་ཀྱི་བྲིས་སྐུ་སོ་སོ།
སྔགས་ཁང་གི་ཆོས་སྲུངས་རྣམས་དང་བཅས་པར་སྙན་དར་འབུལ་མི་བཏང་བ་སྔགས་གྲྭར་
འབྱོར་བ་དང་གསེར་སྐྱེམས་འབུལ་བ་སྟབས་འགྲིག་པས་རྟེན་འབྲེལ་ལེགས་ཟེར། དེ་ནས་ཕུར་
བུ་ཞེས་པ་ས་ཕོ་སྤྲེའུའི་རང་ཞལ་གསར་དུ་བཞད་པའི་དགའ་སྟོན་ཉིན་གཟིམ་ཆུང་ཉི་འོད་འཁྱིལ་
བར་བླ་མ་ཡི་དམ་ཆོས་སྐྱོང་བསྲུང་མའི་ཚོགས་ལ་སྔར་བཅོལ་ལེགས་པའི་གཏང་རག་དང་། ད་
འཚོལ་ལེགས་པའི་གསོལ་འདེབས་སུ་མཆོད་སྤྲིན་བསམ་གྱིས་མི་ཁྱབ་པ་ཕུལ་རྗེས། པཎ་ཆེན་
ཐམས་ཅད་མཁྱེན་པའི་སྐབས་ནས་ལོ་གསར་རྟེན་འབྱུང་འབུལ་རྒྱུན་ཡོང་བ་དགའ་ལྡན་རབ་
རྒྱས་པ་སོགས་ཆོས་སྡེ་ཁག་དང་། བཀྲ་ཤིས་མཐོང་སྨོན་པ་སོགས་སྦྱིན་བདག །སྐུ་སྐྱེ། ལྷ་
བཙུན། རྗེ་དྲུང་། དབོན་ཆོས་མཛད། རྒྱ་སོག ། ཁམས་ཀོང་སོགས་སྟོན་མོ་གནང་རྒྱུན་ཡོད་
པ་རྣམས་ལ་དང་རྟིང་གསུམ་དུ་ཕྱེ་བས་དགྱེས་པར་བྱས་ཤིང་འདུས་ཚོགས་སུའང་རྙེད་བཀུར་
བསྟབས། ཚེས་གཉིས་ཀྱི་ཉིན་ཆོས་ཁྲིམས་པས་མང་ཇ་བུར་སྟོན་བཅས་དང་། དེ་ཉིན་ནས་
བཟུངས་ཉིན་གསུམ་གྱི་བར་བསྟན་པའི་རྣམ་གཞག་པ་རྣམས་ཀྱིས་རིགས་ལམ་གྱི་སྒོ་བརྒྱ་ཕྱེ་བའི་
བགྲོ་གླེང་བསྟན་པ་རིན་པོ་ཆེའི་ཞབས་འདེགས་སུ་འགྱུར་བ་མཛད། ཚེས་ལྔའི་ཉིན་ནས་
བཟུངས་རྒྱལ་བས་ཆོ་འཕྲུལ་ཆེན་པོ་བསྟན་པའི་དུས་ཆེན་གྱི་ཐོག་བསྟན་པའི་སྦྱིན་བདག་ཆེན་པོ་
སྐྱིད་ཤོད་བས་མཚོན་སྦྱིན་བདག་སེར་སྐྱའི་ཚོགས་དུ་མ་འདུས་པ་རྣམས་ཀྱིས་ངོས་ལ་དངོས་པོའི་
གནང་སྐྱེས་རྒྱ་ཆེ་བ་དང་། འདུས་ཚོགས་སུ་མང་འགྱེད་མཆོག་གསུམ་དམ་པར་མཆོད་པའི་བྱེ་
བྲག་བསམ་གྱིས་མི་ཁྱབ་པ་འཕགས་པ་ཀུན་ཏུ་བཟང་པོའི་རྣམ་ཐར་ལ་འགྲན་པ་ལྟར་བྱུང་ཞིང་།
སྨོན་ལམ་ཡང་གོང་འཕེལ་ངོས་སྡེ་པ་སྐྱིད་ཤོད་པ་སོགས་སྦྱིན་བདག་རྣམས་ལ་རྙེད་བཀུར་ཡང་
དག་བསྐྲུན་པས་མཉེས་པར་བྱས། ཟླ་བ་དེ་ཁའི་ནང་དུ་དབུས་ལྷོ་ཁའི་དགོན་སྡེ་རྣམས་ལ་མང་
ཇོ་དང་། གཙང་ཁུལ་གྱི་དགོན་སྡེ་རྣམས་ལ་མང་ཇ་རྟ་འགྱེད་བཅས་བཏང་ཞིང་། ཉེར་གཅིག་



ནས་བཟུངས་གནམ་གང་གི་བར་ལ་ཆོས་གྲྭ་ཆེན་པོ་འདི་ཁའི་གྲྭ་རིགས་རྣམས་རིམ་གྱིས་ངོས་
འཕྲད་དུ་ཕེབས་པར་ཡང་ཐུགས་བཞེད་ལེགས་པར་བསྐངས། ཟླ་བ་གཉིས་པའི་ཚེས་བཅུ་
གཅིག་པ་ཤེའི་འགྲུབ་སྦྱོར་བཟང་པོ་དང་བསྟུན། པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་
ཐུགས་དམ་རྟེན་བདག་ཅག་གི་སྟོན་པའི་སྐུ་བརྙན་དང་། རྗེ་བཙུན་བླ་མ་ཙོང་ཁ་པ་ཆེན་པོའི་སྐུ་
བརྙན། རྗེ་བཙུན་བྱམས་པ་མགོན་པོའི་སྐུ་བརྙན་རང་བྱོན་མར་གྲགས་པ་དང་། གསུང་བྱོན་
མར་གྲགས་པ་རྣམས་ལ་སྣམ་སྦྱར་དང་རིན་པོ་ཆེ་སྣ་ཚོགས་ཀྱི་མགུལ་ཤལ། གཞན་ཡང་མཆོད་
ཁང་ཕལ་ཆེ་བར་སངས་རྒྱས་བྱང་སེམས་སོགས་ཀྱི་སྣང་བརྙན་བཞུགས་པ་སོ་སོ་དང་རིགས་
མཐུན་པའི་སྐུ་བརྙན་མང་པོ་དང་། མཆོད་རྫས་ཀྱི་ཉེར་སྤྱོད་ངོ་མཚར་བ་སྣ་ཚོགས་ཕུལ་ཏེ་
བསྟན་པ་རིན་པོ་ཆེ་རྒྱས་པ་དང་། སྐྱེ་རྒུ་ཡོངས་ལ་ཕན་བདེ་འབྱུང་བའི་རྟེན་འབྲེལ་གྱི་སྒོ་ལེགས་
པར་བསྒྲིགས ཟླ་བ་གསུམ་པར་དཔོན་སློབ་ཆོས་ཐོག་ཏུ་གྲགས་པར་ཡང་འདུས་པ་རྒྱ་མཚོར་
ཕོགས་ཇ་ཚུལ་ཕུན་སུམ་ཚོགས་པའི་ཐོག་དངོས་པོ་སྣ་ཚོགས་ཀྱི་ཕྱག་འགྱེད་དང་། རྒྱུད་པ་གྲྭ་
ཚང་དུའང་སངས་རྒྱས་བྱང་སེམས་ཀྱི་སྐུ་བརྙན་དུ་མ་དང་། ཇུས་ལིང་སོགས་ལས་གྲུབ་པའི་
སྣམ་སྦྱར་དམར་སེར་འདྲེས་པ་བཞི་བཅུ་སྐོར། པོད་ཁ་རྡོར་གོང་སོགས་དང་། རྐང་གླིང་
དངུལ་ཤན་མ་ཆ། རྡོར་དྲིལ་སོགས་ཀྱི་སྦྱོར་འཇགས་དང་། རྒྱུད་གྲྭ་པ་རྣམས་ཀྱིས་རྒྱལ་བའི་
བཀའ་འགྱུར་རོ་འཚལ་ཚར་གཉིས་གསུང་སྒྲོགས་དང་། ཟླ་བ་ཕྱེད་ཀྱི་རིང་ཆོས་སྲུངས་རྒྱ་མཚོའི་
བསྐང་གསོ་མཛད་པར་ཡོན་དངུལ་སྲང་རེ། བསྔོ་རྟེན་རྣམ་གཞག་བཅས་ཕུལ། ཡང་ས་ག་ཟླ་
བའི་དུས་ཆེན་དང་བསྟུན་སྔགས་གྲྭ་པ་རྣམས་ཀྱིས་སློབ་དཔོན་ཛེ་ཏཱ་རི་དགྲ་ལས་རྣམ་རྒྱལ་གྱི་
བཞེད་སྲོལ་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་དཀྱིལ་འཁོར་སྒྲུབ་མཆོད་དང་།
དེ་མཐུན་དབེན་ས་ཆོས་ཀྱི་ཕོ་བྲང་། དགའ་ལྡན་རབ་རྒྱས་བཅས་ནས་བཀའ་འགྱུར་གསུང་
སྒྲོགས། ཆོས་སྲུངས་རྣམས་ལ་གསོལ་མཆོད་རྒྱས་པ་བཅས་མཛད་པར་དངོས་པོ་སྣ་ཚོགས་ཀྱི་
ཡོན་དང་། གཙང་ཁུལ་གྱི་དགོན་སྡེ་གཞན་རྣམས་ལའང་མང་འགྱེད་བཟང་པོ་བཏང་། དེ་
ནས་ཟླ་བ་ལྔ་པའི་ནང་དུའང་གཙང་ཁུལ་གྱི་དགོན་སྡེ་རྣམས་ལ་མང་འགྱེད་དང་། ཧོར་ཟླ་དྲུག་
པར་དབུས་ཕྱོགས་ཀྱི་དགོན་ཆེ་ཕྲ་ཚང་མར་མང་ཇ། རྒྱལ་བའི་དབང་པོ་ཐམས་ཅད་མཁྱེན་
གཟིགས་ཆེན་པོ་བསྟན་འགྲོའི་དཔལ་དུ་ཞབས་པད་བསྐལ་བརྒྱར་འཚོ་ཞིང་གཞེས་དགོས་པའི་
གསོལ་འདེབས་ཞུ་རྟེན་བཀྲ་ཤིས་པའི་ལྷ་རྫས་ཟུང་འབྲེལ། དངུལ་དཀར་གྱི་མཎྜལ་སྣེ་འདོགས་
26
.



དང་བཅས་པ། ན་བཟའ་ཆ་ཚང་། ཞལ་དཀར། བཞུགས་སྟན། གོས་ཆེན། ལིང་། དར་
རས་སོགས་དངོས་པོ་སྤུས་གཙང་བའི་འབུལ་བ་དགུ་ཚན་ལྔ་བཅས་རྡོ་རྗེ་རྒྱལ་མཚན་ཆེད་
མངགས་ཀྱིས་བཏང་ཞིང་། མཉམ་མེད་བུ་རམ་ཤིང་པའི་ལུགས་བཟང་དྲི་མ་མེད་པ་དར་ཞིང་
རྒྱས་པ་དང་། དེ་འཛིན་སྐྱེས་ཆེན་དམ་པ་རྣམས་ཀྱི་ཞབས་ཟུང་བསྐལ་བརྒྱར་འཚོ་ཞིང་གཞེས་
པའི་སྨོན་ལམ་ཡང་དག་པར་བཏབ། ཟླ་བ་བདུན་པའི་ཚེས་གཉིས་ཀྱི་ཉིན་འདི་ཁའི་འདུས་
ཚོགས་སུ་དངོས་པོ་སྣ་ཚོགས་པའི་ཕྱག་འགྱེད་དང་། གཞན་ཡང་སྔགས་གྲྭ། དབེན་ས་ཆོས་ཀྱི་
ཕོ་བྲང་བཅས་པར་བཀའ་འགྱུར་རིན་པོ་ཆེ་གསུང་སྒྲོགས་ཞག་ཁ་ཤས་དང་། སྔགས་གྲྭར་ཆོས་
སྲུངས་སྤྱིའི་བསྐང་གསོ་ཞག་འགའ་བཙུགས་ཤིང་། གཙང་ཁུལ་གྱི་དགོན་སྡེ་ཕལ་ཆེ་བར་མང་ཇ་
དང་། མངའ་རིས་སྐོར་གསུམ་གྱི་དགོན་སྡེ་ཚང་མར་མང་འགྱེད་བཅས་རྫོང་སྟེ་བྱས། དེ་
སྐབས་སྡེ་པ་ཐོན་པ་སོགས་ཕྱོགས་མཐའ་དག་ནས་སེར་སྐྱའི་ཚོགས་དུ་མ་འདུས་པ་དང་། ཁྱད་
པར་གསེར་ཏོག་ཆོས་རྗེ་དང་། གུ་ཤྲི་རྒྱལ་མོ་སོགས་བྱང་འགྲུལ་པ་ཕོན་ཆེ་བ་འབྱོར་པས་འདུས་
ཚོགས་སུ་མང་འགྱེད་དང་། ངེད་ལའང་བདག་པའི་སྐྱེས་རྒྱ་ཆེ་བ་བྱུང་ཞིང་། ངེད་ནས་ཀྱང་སོ་
སོར་ལན་འདེབས་སོགས་ཐུགས་ཡིད་ཚིམ་པར་བྱས། ཐ་སྐར་ཟླ་བའི་ཚེས་བདུན་གཟའ་སྐར་
འཕྲོད་སྦྱོར་དགེ་བའི་ཉིན་བླ་མ་དྲུང་པ་རྒྱལ་ཚབ་བས་གཙོ་མཛད། རི་ཁྲོད་པ་རྣམས་ཀྱིས་རིང་
འཚོའི་རྟེན་འབྲེལ་བསྒྲིག་པའི་ཚོགས་དབུར་ཡོང་དགོས་ཚུལ་ལྟར་ཉི་འོད་དུ་ཕྱིན། ན་གཞོན་
པའི་སྟབས་ཇ་གཉིས་སོང་ནས་བཀའ་གདམས་ཕོ་བྲང་དུ་འགྲོ་རྩིས་ལྟར་ཟླ་བོ་རྣམས་ཀྱིས་གྲབས་
ཡུལ་བྱས་འདུག་པར། བློ་འགྱུར་ནས་འདི་ག་རང་དུ་སྡོད་རྒྱུ་ཡིན་བྱས་པར་ཁོང་རྣམས་ཀྱིས་
ནན་བསྐྱེད་ནས་འགྲོ་ཟེར་བར་སྡོད་བྱས་ན་ཟེར་བའི་ཚིག་རྩུབས་ལབས་ཤིང་། ཆོ་ག་ཡོངས་
རྫོགས་ཚར་བར་བསྡད་པས། པཎ་ཆེན་དེ་ཉིད་རི་ཁྲོད་པར་ཐུགས་གཙིགས་ཆེ་བས་དེའི་བག་
ཆགས་བཟང་པོ་སད་པ་འདྲ་ཞེས་སྤོང་བ་པ་རྣམས་དང་སྡེ་བ་སྲད་པ་སོགས་གླེང་ཞིང་དགྱེས་
ཚུལ་མཛད་པའང་བྱུང་། དེ་སྐབས་ནམ་གཤིས་འཇམ་ཞིང་མེ་ཏོག་གི་ཆར་བབས་པ་སོགས་དགེ་
མཚན་ཕུན་སུམ་ཚོགས་པའང་བྱུང་ཞེས་ཀུན་མཐུན་པར་སྨྲ། དེ་ནས་ཟླ་བ་བཅུ་པའི་ཚེས་བཅོ་
ལྔའི་ཉིན་བྱང་ཆེན་རི་ཁྲོད་པ་རྣམས་ཀྱིས་རིང་འཚོའི་རྟེན་འབྲེལ་བསྒྲིག་པར་མཛད་པའི་ཚོགས་
དབུར་ཡང་ཕྱིན་ཏེ་ཐུགས་བཞེད་ལེགས་པར་བསྐངས། འདི་སྐབས་ཧོར་སྐུ་སྐྱེ་སོགས་བྱང་
འགྲུལ་པ་ཕོན་ཆེ་བ་དང་། མངའ་རིས་ཕྱོགས་ཀྱི་མི་དཔོན་འགའ་ཞིག་འབྱོར་པས་དངོས་འབུལ་



ཚན་ཆེ་བ་བཅས་ངོས་འཕྲད་དགོས་ཚུལ་བཞིན་བཏང་ནས་མགུ་བར་བྱས། ཟླ་བ་བཅུ་གཅིག་
པའི་ནང་དུ་མན་ལུང་སྒྲུབ་སྡེ་བ་རྣམས་དང་། བཞད་ཁུལ་གྱི་རི་ཁྲོད་པ་རྣམས་ཀྱང་བྱོན་ནས་
ཡུན་འཚོའི་རྟེན་འབྲེལ་བསྒྲིག་པར་མཛད་ཅིང་། ཟླ་བ་དེ་ཁའི་ཚེས་ལྔའི་ཉིན་རྒྱལ་ཆེན་རྩེ་བའི་
གྲྭ་པ་ཞིག་ལ་མིང་དགོས་ཟེར་བ་མིང་འདོགས་ཀྱི་ཐོག་མ་ཡིན་པས་རང་མིང་ལས་གྲས་ཏེ་ཡེ་ཤེས་
རྒྱལ་མཚན་དུ་བཏགས། དེའི་ཉིན་ཆེད་དུ་བསྒྲིགས་པ་ལྟ་བུར་སངས་རྒྱས་བྱང་སེམས། མཁའ་
འགྲོ་ཆོས་སྐྱོང་སོགས་ཀྱི་སྣང་བརྙན་ལ་མེ་ཏོག་འཐོར་དགོས་ཟེར་མི་བྱུང་བ་ལྔར་《ལྟར་》གཏོང་
ཞིང་དྲུང་དུ་འཁོར་བ་རྣམས་རྟེན་འབྲེལ་བཟང་ཞེས་ཟེར། གཞན་ཡང་ཨན་གལ་དགེ་ཚུལ་མ་ལྔ་
ལམ་དུ་གྱུར་པའི་དགེ་སྒྲུབ་མི་སྣ་འབྱོར་བས། ཆོས་གྲྭ་ཆེན་པོ་འདིས་མཚོན་གཙང་ཁུལ་གྱི་
དགོན་ཆེ་ཕྲ་ཚང་མར་མང་འགྱེད་བཟང་པོ་དང་། ངེད་ལའང་རྟ་སྒ་བཅས་ཉི་ཤུ་རྩ་བརྒྱད་དང་
བཅས་པའི་རྟ་བརྒྱ་དང་དྲུག་ཅུ། ཇ་སྦུ་ཇ་ཀོ་ཁྲ་དགུ་ཅུ་སྐོར་གྱིས་མཚོན་པའི་གོས་དར་སོགས་
དངོས་པོ་ཚན་ཆེ་བ་བྱུང་བར་བསྔོ་སྔོན་《 སྨོན་》གྱི་རྒྱས་འདེབས་ཡང་དག་བྱེད་ཁུལ་བྱས་ཤིང་།
དེ་མཐུན་མི་སྣ་རྣམས་དང་གཞན་ཡང་ཨ་མདོ་བ་སོགས་ཀྱིས་རྙེད་པ་རྒྱ་ཆེ་བ་བྱུང་བར་སོ་སོར་
ལན་འདེབས་མི་དམན་པ་བགྱིས། དེ་སྐབས་ཆོས་གྲྭ་འདི་ཁའི་འདུས་ཚོགས་སུ་བཀའ་འགྱུར་
རིན་པོ་ཆེ་གསུང་སྒྲོགས་ཀྱང་བཙུགས། གནམ་སྐོས་འཇམ་དབྱངས་གོང་མ་ཆེན་པོའི་གསེར་
ཡིག་མི་སྣ་འབྱོར་པར། གོང་མ་ཆེན་པོ་ནས་བདག་ཉིད་ལ་སྤྱན་བསྐྱངས་ཀྱིས་གསེར་ཡིག་དངོས་
པོའི་གནང་སྐྱེས་རྒྱ་ཆེ་བ་དང་། བྱམས་གླིང་ཨེམ་ཆི་སངས་རྒྱས་རྒྱལ་མཚན་གྱིས་ཀྱང་པཎ་ཆེན་
དེ་ཉིད་ཀྱི་སྐུ་གདུང་རིན་པོ་ཆེའི་སྐུ་མདུན་དུ་གསེར་དངུལ་གྱི་མཆོད་རྟེན་དང་མཎྜལ་ཆེ་བ་རེ།
རྗེ་དེ་ཉིད་ཀྱི་གོས་སྐུ་ངོ་མཚར་བས་མཚོན་དངོས་པོ་དུ་མ་དང་། གཞན་ཡང་བླ་མ་བློན་ཆེན་
སོགས་མང་པོས་བསྐུར་བའི་དངོས་པོའི་སྐྱེས་རྒྱ་ཆེ་བ། གསེར་ཡིག་པ་སོ་སོ་ནས་ཀྱང་འདུས་
ཚོགས་སུ་མང་འགྱེད། ངེད་ལའང་རྙེད་པ་གྱ་ནོམ་པ་བཅས་བྱུང་ཞིང་། དེ་དག་སོ་སོར་ཡང་
ལན་འདེབས་སོགས་ཀྱིས་ཡིད་མགུ་བར་བྱས་ནས། བྱམས་གླིང་ཨེམ་ཆིས་བྱིན་པའི་རྗེ་དེ་ཉིད་ཀྱི་
གོས་སྐུ་ངོ་མཚར་ཅན་དེ་འདུས་པ་རྒྱ་མཚོའི་གསོལ་འདེབས་རྟེན་དུ་ཕུལ། ལོ་འདི་ནང་དུ་ཆོས་
གྲྭ་ཆེན་པོ་འདིས་མཚོན་རི་ཁྲོད་ཕོགས་ཇ་ཚུལ་གནང་རྒྱུན་ཡོད་པ་རྣམས་ལ་སྔོན་ལས་མི་དམན་
པ་བསྒྲུབས། ཟླ་བ་བཅུ་གཉིས་པའི་ཉེར་གཉིས་ནས་བཟུངས་ངོ་མཚར་བཀོད་པར་དུས་གཏོར་
ཆེན་མོ་ཚུགས་པར་ཉེར་ལྔའི་ཉིན་རིན་ཆེན་མང་སྤྲུལ་མའི་ཐོག་དེའི་ཚོགས་དབུར་ཕྱིན་ནས།
28



གཏོར་བསྔོས་ཚར་བར་བསྡད་ངོས་བསྐང་གསོ་བ་རྣམས་ལ་ཁ་བཏགས་བཟང་པོ་རེའི་འགྱེད་
དང་། སྔགས་པ་གྲྭ་ཚང་དུའང་ཞབས་ཏོག་ཡང་དག་བསྒྲུབས་ཤིང་། མགོན་ཁང་ཆེན་མོ་
སྔགས་གྲྭའི་མགོན་ཁང་སོགས་ཀྱི་ཆོས་སྲུངས་རྣམས་ལ་སྙན་ཤལ་བཅས་རྒྱལ་བའི་བསྟན་པ་རྒྱས་
པ་དང་སྐྱེ་འགྲོ་ཡོངས་ལ་བདེ་སྐྱིད་འབྱུང་བའི་འཕྲིན་ལས་བཅོལ། ཞི་བ་ཞེས་པ་ས་མོ་བྱ་ལོ་
གསར་དུ་བཞད་པའི་ཚེས་གཅིག་གི་ཉིན་བླ་མ་ཡི་དམ་མཁའ་འགྲོ་ཆོས་སྲུངས་རྒྱ་མཚོའི་ཚོགས་ལ་
མཆོད་སྤྲིན་རྒྱས་པ་དང་། སྦྱིན་བདག་སྐྱ་སེར་སོགས་ཀྱང་དགའ་སྟོན་གྱིས་མགུ་བར་བྱས།
ཚེས་གཉིས་ནས་སྤྱི་སྐྱུར་ཉིན་གསུམ་དང་། དེ་ནས་ཆོ་འཕྲུལ་དུས་ཆེན་གྱི་སྨོན་ལམ་སྔར་ལྟར་
ཚུགས་པར་ཁལ་ཁ་ནས་དགེ་རྩ་བསྒྲུབ་མི་སྟོབས་ཆེ་བ་འབྱོར་པས་འདུས་ཚོགས་སུ་མང་འགྱེད་
དང་། ངེད་ལའང་རྙེད་པ་རྒྱ་ཆེ་བ་བྱུང་ཞིང་། དེ་མཐུན་མ་ཎི་བ་བློ་བཟང་ཉི་མ་ཉ་མ་དང་
བཅས་པས་ཀྱང་རང་རང་གི་འབྱོར་པ་དང་བསྟུན་པའི་དཀར་མེའི་རྒྱུ་སོགས་དངོས་འབུལ་བྱུང་
བའི་དགེ་བ་རྫོགས་བྱང་དུ་བསྔོ་བ་དང་། སྨོན་ལམ་དྲི་མ་མེད་པས་མཚམས་སྦྱོར་བ་སོགས་སོ་
སོའི་འདོད་པ་གང་བར་བྱས། ཟླ་བ་གཉིས་པའི་ནང་དུ་གངས་ཅན་འགྲོ་བའི་མགོན་པོ་ཐམས་
ཅད་མཁྱེན་གཟིགས་ཆེན་པོ་བསྟན་འགྲོའི་དཔལ་མགོན་དུ་ཞབས་ཟུང་བསྐལ་པ་རྒྱ་མཚོར་རྡོ་
རྗེའི་ཁྲི་ལ་གཡོ་བ་མི་མངའ་བར་འཚོ་ཞིང་གཞེས་པར་གསོལ་འདེབས་ཞུ་བ་དང་། དབུས་
ཕྱོགས་ཀྱི་དགོན་སྡེ་རྣམས་ལ་མང་འགྱེད་བཅས་གཏོང་བར་མགྲོན་གཉེར་བཀའ་ཆེན་དགེ་
འདུན་ཚུལ་ཁྲིམས་རྫོང་ལྟ་བྱས་ཤིང་། པཎ་ཆེན་ཐམས་ཅད་མཁྱེན་པ་ཆེན་པོ་དེ་ཉིད་ཀྱི་དུས་
མཆོད་ཆེན་མོའི་ཉིན་འདུས་ཚོགས་སུ་མང་ཇ། ཚ་རའི་རྒྱབ་འཁུར་མང་ཇ་འགྱེད་བཅས་དང་།
གཙང་རོང་ཁུལ་གྱི་དགོན་སྡེ་ཆེ་ཕྲ་ཚང་མར་ཡང་མང་ཇ་རྟ་འགྱེད་བཅས་བཏང་། དེ་ཡང་རྗེ་དེ་
ཉིད་ཀྱི་རྣམ་ཐར་དུ་ཁོ་བོ་དབྱར་གྱི་དུས་སུ་འགྲོན་ཆར་བ་དང་དགུན་གྱི་དུས་སུ་འགྲོན་ཉི་མ་དྲོ་
ཞེས་གསུངས་པ་ལྟར་དུས་ཆེན་ཉིན་གངས་ཅན་གྱི་ལྗོངས་མ་ལུས་པ་ཁྱབ་པའི་ཁ་བ་དུང་དཀར་
གཅལ་དུ་བཀྲམ་པ་ལྟར་བབས་པས་རྟེན་འབྲེལ་ལེགས་ཞེས་གླེང་། འདི་སྐབས་རྒྱལ་བའི་དབང་
པོ་ཐམས་ཅད་མཁྱེན་གཟིགས་ཆེན་པོས་དབུས་བསྟན་འཛིན་གྱི་སྐྱེས་ཆེན་དམ་པ་རྣམས་ཀྱི་
ཞབས་པད་བསྐལ་བརྒྱར་འཚོ་ཞིང་གཞེས་པ་དང་། དགེ་འདུན་གྱི་སྡེ་ཆེན་པོ་འདིས་མཚོན་
ཕྱོགས་བཅུའི་དགེ་འདུན་རྣམས་ཐུགས་མཐུན་ཞིང་ཁྲིམས་གཙང་བའི་སྒོ་ནས་ལེགས་ཚོགས་
བསྟན་པའི་བྱ་བ་རྣམས་གོང་འཕེལ་དུ་འགྱུར་ཞིང་། རིས་མེད་པའི་འགྲོ་བ་རྣམས་བདེ་ཞིང་
29



སྐྱིད་པ་དང་། རྗེ་དེ་ཉིད་ཀྱི་ཐུགས་བཞེད་བླ་ན་མེད་པ་བསྐང་བ། བདག་ཉིད་ཀྱིས་ཀྱང་རྒྱལ་
བའི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་གྱིས་མཚོན་འགྲོ་བའི་དོན་རླབས་པོ་ཆེ་བསྒྲུབ་
ནུས་པ་སོགས་ཀྱི་རྟེན་འབྲེལ་གྱི་སྒོ་ལེགས་པར་བསྒྲིག་པའི་ཕྱིར་དང་། དད་ལྡན་རྣམས་ཀྱིས་
བདག་ལ་སྔ་ཕྱིར་སྦྱིན་པའི་དངོས་པོ་རྣམས་ཆུད་མི་ཟོས་པའི་ཆེད་དུ་བསོད་ནམས་ཀྱི་ཚོགས་ཤིག་
བསག་འདོད་པ་ལ། སློབ་དཔོན་རིན་པོ་ཆེ་བློ་བཟང་བསྟན་འཛིན་པའི་གསུང་ནས། ད་ལམ་
སྐུ་གཟུགས་ཤིག་བཞེངས་ན་ལེགས་ཚོགས་ཆེ་སྟེ། ཇི་སྐད་དུ། མི་མཇེད་འཇིག་རྟེན་གྱི་ཁམས་
ཀྱི་སེམས་ཅན་ཐམས་ཅད་ལ་འདོད་ཡོན་ལྔའི་སྦྱིན་པ་བྱིན་པ་ལས་དགེ་བསྙེན་རྣམ་དག་གཅིག་
ལའོ། །དགེ་བསྙེན་གཅིག་ལས་དགེ་ཚུལ་གཅིག་ལའོ། །དེ་ཐམས་ཅད་ལས་ནི་རྡོ་རྗེ་འཛིན་པ་
གཅིག་ལའོ། །དེ་དག་ཐམས་ཅད་ལ་བསྙེན་བཀུར་བ་ལས་ནི་སྐུ་གཟུགས་མཚན་ཉིད་དང་ལྡན་
པ་མཚོན་གང་པ་གཅིག་བཞེངས་པ་བསོད་ནམས་ཆེས་ཁྱད་པར་འཕགས་སོ། །ཞེས་གསུངས་
གསུང་པ་ལྟར། བསྐལ་པ་བཟང་པོ་འདི་ལ་བྱོན་ཟིན་དང་འབྱོན་འགྱུར་གྱི་རྒྱལ་བ་སྟོང་གི་སྣང་
བརྙན་བཀྲ་ཤིས་ལི་མ་གྲ་མཚུངས་བཞེངས་བར་འདོད་པ་ལས། གཙོ་བོ་བསྐལ་པ་བཟང་པོའི་
རྣམ་འདྲེན་བཞི་པ་མཉམ་མེད་ཤཱཀྱའི་རྒྱལ་པོ་འཕགས་ཡུལ་དབུས་ཀྱི་བཟོ་རྒྱུན་ཁྲི་རྒྱབ་ཡོལ་དང་
བཅས་པ་བཟོ་བཀོད་ཕུལ་དུ་བྱུང་བར་ལྕགས་སྲང་གི་ཟངས་ཁལ་བདུན་བརྒྱ་དང་ང་གསུམ།
གསེར་སྦྱངས་མ་མགུར་ཞོ་ཆིག་སྟོང་དྲུག་བརྒྱ་བཅོ་ལྔ། དབུ་རྒྱན་ལ་གསེར་བཙོ་མ་མགུར་ཞོ་
བརྒྱ་ཕྲག་བཅུ་གཅིག་དང་ཞེ་བདུན། གཡུ་བཟང་པོའི་པད་འདབ་མང་པོས་སྤ་ཞིང་། རིན་པོ་
ཚེའི་མགུལ་ཤལ་སོགས་ཀྱིས་མཛེས་པར་བརྒྱན་པ། དེའི་སྟེང་ཕྱོགས་སུ་ཟངས་ཁལ་བཅུ་གཅིག་
དང་གསེར་མགུར་ཞོ་བཅུ་གཅིག་ལས་གྲུབ་པའི་མགོན་པོ་ཚེ་དཔག་ཏུ་མེད་པའི་སྣང་བརྙན།
གཡས་གཡོན་དུ་ཟངས་ཁལ་དྲུག་ལྷག་བཅུ་ཕྲག་བཞི་དང་། གསེར་མགུར་ཞོ་ལྔ་བཅུ་ང་གསུམ་
ལས་གྲུབ་པའི་རྒྱལ་བ་མར་མེ་མཛད་དང་རྗེ་བཙུན་མ་ཕམ་མགོན་པོའི་སྣང་བརྙན། གཡས་
གཡོན་དུ་བསྐལ་བཟང་སྒྲོན་མེ་སྟོང་གི་གྲས་རྒྱ་གར་དབུས་ལི་བྱོན་ལེགས་པ་ལ་པར་སློག་བགྱིས་
པའི་སྣང་བརྙན་བརྒྱ་ཕྲག་བཞི་དང་བཅུ་ཕྲག་དྲུག །དེ་དག་ནས་རེ་གཉིས་འཇའ་ཚོན་གྱི་དྲ་
བས་བྲེས་པ་ངོ་མཚར་རྨད་དུ་བྱུང་བར་བྱོན་པས་གད་བདར་སོགས་ཀྱང་མ་ནུས་པ་མངོན་སུམ་
གཟིགས་པས་གསལ་བ་ལྟར་ལགས་པ་ཟངས་ཁལ་དྲུག་བརྒྱ་དང་དགུ་བཅུ། གསེར་མགུར་ཞོ་
དགུ་བརྒྱ་དང་དགུ་བཅུ་ལས་གྲུབ་པ་རྣམས་བཀྲ་ཤིས་ལི་མ་བཟོ་བཀོད་ཕུན་སུམ་ཚོགས་པར་
30



བསྐྲུན་པའི་ཞལ་གསེར་སོགས་ལ་གྲང་གསེར་སྤུས་ལེགས་མགུར་ཞོ་བརྒྱ་དང་བཅུ་ཕྲག་གསུམ་
གྱིས་མཛེས་པར་གསོལ་བ། ལྷ་མི་ཡོངས་ཀྱི་མིག་གི་བདུད་རྩི་དང་བསོད་ནམས་ཀྱི་ཞིང་མཆོག་
དམ་པར་འགྱུར་བའི་མཆོད་ཁང་གསར་དུ་གྲུབ་ཅིང་། དེ་མཚུངས་ཁལ་ཁ་ནོ་མོན་ཨེ་ཆིན་གྱི་
དགེ་རྩར་བྱང་ཆུབ་ཆེན་པོའི་མཆོད་རྟེན་དུ་དངུལ་དཀར་སྲང་ཆིག་སྟོང་ལས་གྲུབ་པ་རིན་ཆེན་དུ་
མའི་ཕྲ་བཀོད་ཀྱིས་མཛེས་པའང་བཞེངས་གྲུབ་པ་མཆོད་ཁང་དུ་བསྒྲིགས་ནས་བཟོ་རིག་པ་
སོགས་ལས་བྱེད་རྣམས་དགའ་སྟོན་གྱིས་ཚིམ་པར་བྱས། ནོ་མོན་ཨེ་ཆིན་གྱི་དགེ་བསྒྲུབ་པ་དཔོན་
མོ་དགེ་ཚུལ་མ་དང་། མེར་རྒན་ཆོས་རྗེ་སོགས་བླ་ཁག །དཔོན་ཁག ཇའི་སང་སོགས་ཚང་
མས་ནོ་མོན་ཨེ་ཆིན་གྱི་དགོངས་རྫོགས་སུ་འདུས་པ་རྒྱ་མཚོར་མང་འགྱེད་དུ་མ་དང་། ངོས་
ལའང་བསྔོ་རྟེན་སོགས་དངོས་པོའི་སྐྱེས་ཕོན་ཆེ་བ་བྱུང་ཞིང་དགེ་བ་རྫོགས་བྱང་དུ་བསྔོ་བས་
མཚོན་སོ་སོའི་ཐུགས་བཞེད་ལེགས་པར་བསྐངས། ས་ག་ཟླ་བའི་དུས་ཆེན་གཟའ་སྐར་སྦྱོར་བ་
བཟང་པོའི་ཉིན་ལྷ་ཁང་གསར་བཞེངས་ལ་བསྐལ་བཟང་ལྷ་ཁང་དང་། དེའི་ལྷོའི་ལྷ་ཁང་དུ་
བྱང་ཆུབ་ལམ་གྱི་རིམ་པའི་བརྒྱུད་པའི་བླ་མ་རྣམས་ཀྱི་སྣང་བརྙན་བཞུགས་པར། བྱང་ཆུབ་ལམ་
རིམ་ལྷ་ཁང་དུ་གྲགས་པ་བགྱིས་ཤིང་རིན་པོ་ཆེས་སྣ་ཚོགས་ཀྱི་མཆོད་རྫས་དུ་མ་དང་། འདུས་པ་
རྒྱ་མཚོར་མང་ཇ་དངོས་པོ་སྣ་ཚོགས་པའི་ཕྱག་འགྱེད་བཟང་བ་བཅས་ཕུལ་ནས། གོང་གསལ་
རྣམ་འདྲེན་སྟོང་གི་སྐུ་བཞེངས་འཕྲོའི་བཟོ་གྲྭའང་བཙུགས་ཤིང་། གཙང་རོང་ཁུལ་གྱི་དགོན་
ཕལ་ཆེ་བར་མང་ཇ་རྣམ་གཞག་རྒྱས་པ་བཅས་བཏང་། ཟླ་བ་ལྔ་བའི་ནང་དུ་རྒྱུད་གྲྭ་པ་རྣམས་
ཀྱིས་ཞག་ཤས་ཆོས་སྲུངས་རྒྱ་མཚོར་གསོལ་མཆོད་རྒྱས་པ་མཛད་པར་རྙེད་བཀུར་ལེགས་པར་
བསྒྲུབས། དེ་སྐབས་རྗེ་དེ་ཉིད་ཀྱི་དངོས་སློབ་སྒྲུབ་པའི་རྒྱལ་མཚན་འཛིན་པའི་ལྷ་པ་ཞབས་དྲུང་
བློ་བཟང་བསྟན་པ་དར་རྒྱས་དང་བླ་མ་དྲུང་པ་རྒྱལ་ཚབ་པ་གཉིས་སྐུ་ཁམས་མ་བདེ་བར་ཉེས་
སྐྱོན་འོང་མིན་བརྟག་པ་དགོས་ཚུལ་ལྟར། མཆོག་གསུམ་དམ་པར་དམོད་བོར་གྱི་བརྟག་པར་
ཞབས་དྲུང་རིན་པོ་ཆེར་སྐུ་གེགས་ཆེ་བ་དང་། དྲུང་པ་རིན་པོ་ཆེར་སྐུ་གེགས་མེད་པ་བབས་དོན་
བཞིན་ལབས་པར། གཞན་དག་བདག་ལ་མངོན་ཤེས་ཡོད་པར་འཛིན་པ་བྱུང་འདུག་རུང་དེ་ནི་
མཆོག་གསུམ་མི་སླུ་བའི་ཐུགས་རྗེར་ངེས་དགོས་ཤིང་། དེ་མཐུན་གཞན་ཡང་ལྷོ་བོད་གཉིས་
འཁྲུགས་པས་ཞུ་ཆིངས་རྫོང་ལྟ་བྱས་པར། དོན་འགྲུབ་མིན་བརྟག་པ་དགོས་ཟེར་བར་དོན་མི་
སྨན་ཀྱང་འགྲོ་མི་རྣམས་སྐྱོན་མེད་བདེ་བར་ཧོར་ཟླ་ལྔ་པའི་ནང་དུ་ཕྱིར་ལོག་ཡོང་བྱས་པའང་
31



འགྲིག་པ་བྱུང་འདུག །དེ་ནས་ཆུ་སྟོད་ཟླ་བར་བཀྲ་ཤིས་ལྷུན་པོའི་མཆོད་ཁང་སོ་སོར་ལྷ་ཚོགས་
བཞུགས་པ་དང་རིགས་མཐུན་གྱི་སྣང་བརྙན་ཕུལ་བ་ནི། ལི་མ་ལྷ་ཁང་དུ་སྣང་བརྙན་ཆེ་ཆུང་
འདྲེས་པ་བཅུ་གཉིས། བཀྲ་ཤིས་ལི་མ་ལྷ་ཁང་དུ་དྲུག །བཀའ་གདམས་ལྷ་ཁང་དུ་ལྔ། རྒྱ་ནག་
ལྷ་ཁང་དུ་གཉིས་བཅས་ཁྱོན་ཉི་ཤུ་རྩ་ལྔ་གསར་དུ་བསྒྲིགས། དེ་ནས་རེ་ཞིག་མཚམས་ཀྱི་བཅད་
རྒྱ་བྱས་ནས་སློབ་དཔོན་རིན་པོ་ཆེའི་གསུང་བཞིན་སློབ་གཉེར་ལ་བརྩོན་པར་བྱས་ཤིང་། བར་
བར་དུ་ཁམས་སོག །བོད་འབྲོག །མངའ་རིས་སོགས་ཕྱོགས་མཐའ་དག་ནས་ངོས་འཕྲད་དང་
འབུལ་སྐྱེལ་མི་སྣར་ཆེད་མངགས་འབྱོར་པ་རྣམས་ཀྱི་འདོད་པའང་བསྐངས། ལོ་སྔོན་མ་དང་
འདི་ལོའི་ནང་དུ་དབུས་གཙང་མངའ་རིས་ཁུལ་གྱི་དགོན་རི་ཁྲོད་བཅས་པར་མང་འགྱེད་བསྔོ་
རྟེན་རྣམ་གཞག་བཅས་སྔ་ཕྱིར་སེང་བའི་འགྱེད་དངོས་པོ་དངུལ། ཇ་གོས་དར། བྱུ་རུ་སྤོས་
ཤེལ་སོགས་འབྲུ་ཐོག་ཏུ་ཕབ་པར་བྲེ་ཚད་ཀྱི་འབྲུ་ཁལ་བདུན་ཁྲི་ཉིས་སྟོང་དགུ་བརྒྱ་གོ་བརྒྱད་
བརྒལ་ཙམ་ཐོབ་པ་དང་། རྟ་དགུ་བཅུ་གོ་གཉིས། མཛོ་མོ་གཅིག་ལྷག་བཅུ་ཕྲག་བཞི། བཀྲས་
བཏགས་《སྤུས་》ལེགས་དྲུག་སྟོང་ཉིས་བརྒྱ་ལྔ་བཅུ་རྣམས་དགེ་འདུན་ཞལ་གྲངས་དང་བསྟན་
ནས་ཕུལ་བ་དང་། ཁྱད་པར་གངས་ཅན་ཆོས་འཕེལ་སོགས་གཙང་ཁུལ་གྱི་འཆད་ཉན་འཕེལ་
བའི་དགོན་སྡེ་སུམ་ཅུ་སྐོར་དང་། བྱང་ཆེན། རྒོད་ཚང་བཅས་རི་ཁྲོད་ཀྱི་སྡེ་རྣམས་ལ་མང་ཇ་
སྡོར་བཅས། ཕྱག་འགྱེད་ཁ་བཏགས་རེ་དང་དངུལ་ཞོ་ལྔ་རེ་བཅས་ཕུལ་བ་རྣམས་ཀྱང་ཀུན་
མཁྱེན་རྒྱལ་བའི་བསྟན་པ་རིན་པོ་ཆེ་རྒྱས་པ་དང་ཡིད་ཅན་ཀུན་ལ་ཕན་བདེ་བླ་ན་མེད་པ་འབྱུང་
བའི་རྒྱུ་རུ་བསྔོས་ཤིང་། འདི་སྐབས་ཀྱང་ལྷོ་བོད་གཉིས་འཁྲུགས་པའི་ཞུ་ཆིངས་དོན་སྨིན་ཞིག་
བྱུང་ན། འགྲོ་བ་མཐའ་ཡས་པའི་ཕན་བདེ་བླ་ན་མེད་པ་འབྱུང་བར་བསམས་ནས་ལྷོ་བོད་
གཉིས་ཀར་ཆིངས་དན་དགོས་པའི་ཞུ་མཆིང་ནན་ཆ་བཅས་མི་སྣ་རྫོང་ལྟ་བྱས་པར་ཆིངས་ལེགས་
འགྲིག་བྱུང་འདུག །འདི་སྐབས་བསྐལ་བཟང་ལྷ་ཁང་གི་རྣམ་འདྲེན་སྟོང་སྐུ་བཞེངས་འཕྲོས་སྐུ་
བརྙན་དྲུག་བརྒྱ་དང་བཞི་བཅུ་གེགས་མེད་གྲུབ་པར་སྐུ་རྒྱུ་སོགས་སྔོན་མ་ལས་མི་དམན་པ་དང་།
གཞན་ཡང་བླ་མ་ཡི་དམ་སངས་རྒྱས་བྱང་སེམས་ཀྱི་སྣང་བརྙན་བྲིས་འབུར་དུ་མ། རྒྱལ་བའི་
བཀའ་གངས་ཅན་གྱི་ཁྲོད་དུ་འགྱུར་རོ་ཅོག་མཐིང་ཤོག་ངོས་ལ་གསེར་གྱིས་ལེགས་པར་བསྐྲུན་པ་
བཅས་མཆོད་ཁང་དེར་བཞུགས་པའི་དབུ་ཐོག་ཏུ། དིང་ཕོན་ལེབ་ཆེན་སྤུས་ལེགས་དང་། ཧོར་
གོས་བུམ་སྟན་མ། བཀྲལ་བཏགས་སོགས་ཀྱི་གནམ་རྒྱུན་བརྫིབས་ཁེབས། འཕན་དྲ་བ་དྲ་ཕྱེད་
32



སོགས་ཀྱིས་མཛེས་པར་བརྒྱན་ནས། སྐུ་མདུན་དུ་མཆོད་པའི་བྱེ་བྲག །དྲང་སྲོང་གི་སྣོད་མཆོག
།མ་ཎ་ཧོ། གཡང་ཊིའུ། ཧོར་ཤེལ། རྡོ་རིགས། ཉ་ཕྱིས། དཀར་ཡོལ། གསེར། དངུལ།
རག །ཟངས། ལི། གི་གུ་ཤེ་སོགས་ཀྱི་སྦྱང་པ་བཟོ་དབྱིབས་མི་འདྲ་ཞིང་བཟོ་བཀོད་ཕུན་སུམ་
ཚོགས་པ་རྒྱ་གར་རྒྱ་ནག་བལ་བོད་སོགས་ཡུལ་གྲུ་དུ་མ་ནས་བྱུང་བ་ཚར་དུ་དངར་བས་མཛེས་
པར་བྱས་ཤིང་། བཟོ་བོ་རྣམས་ལ་སྔ་ཕྱིའི་ཡོན་དུ་བྲེ་ཚད་ཀྱི་འབྲུ་ཁལ་ལྔ་ཁྲི་སུམ་སྟོང་བརྒྱད་
བརྒྱ་སོ་དྲུག་ལྷག་ཙམ་ཐོབ་པར་གསེར་དངུལ། གོས་དར། བྱུ་རུ། སྤོས་ཤེལ། ལྕགས་རས།
རྟ་མཛོ་སོགས་དང་། ལུགས་ཁ་གསེར་ཕུད་སོགས་བབས་འབྲེལ་ཐོབ་ལ་དངུལ་སྲང་བརྒྱ་དང་
དྲུག་ཅུ་རེ་དགུ་ཞོ་བརྒྱད་གསེར་སྲང་བཞི་རྣམས་བསྟར་བས་མགུ་བར་བྱས་ནས། སྔགས་གྲྭ་པ་
རྣམས་ཀྱིས་དཔལ་གསང་བ་འདུས་པ་མི་བསྐྱོད་པའི་སྒོ་ནས་རབ་ཏུ་གནས་པ་རྒྱས་པར་མཛད་
པའི་དངོས་གཞིའི་ཉིན་དགོངས་ཇ་སྦྱོར་སྦྲེལ་ཐོག །འདུས་པ་རྒྱ་མཚོ་དང་ལྷན་ཅིག་ ཤིས་པ་
བརྗོད་པའི་མེ་ཏོག་གི་ཆར་འབེབས་པར་མཛད་པའི་ཡོན་དུ་དགེ་འདུན་ཉིས་སྟོང་བརྒལ་བར་
དངུལ་སྲང་རེ་དང་། སྔགས་གྲྭ་པ་ཉིས་བརྒྱ་ལྷག་ཙམ་ལ་འཕར་ཁ་བཏགས་ཆེ་བ་རེ། སྔགས་གྲྭ་
ཞལ་སྔ་ནས་ལ་དགུ་ཚན། གཞན་མ་སོ་སོར་ལྔ་ཚན་བཅས་ཕུལ། དེ་སྐབས་ཆོས་རྗེ་བཟོད་པ་རྒྱ་
མཚོ་དང་། ཁལ་ཁ་སོ་ཐོ་ནོ་མོན་ཨེ་ཆིན་གྱི་འབུལ་སྐྱེལ་བ་དགེ་སློང་དགེ་འདུན་བཀྲ་ཤིས་རྣམས་
འབྱོར་པ་སྟབས་འགྲིག་སྟེ་ཁོང་རྣམས་སྦྱིན་བདག་ཏུ་བསྐོས་པས་མཆོག་གསུམ་དམ་པའི་རྟེན་
རྣམས་ལེགས་པར་མཆོད། སོ་ཐོ་ནོ་མོན་ཨེ་ཆིན་མཆོད་ཡོན་གཉིས་ནས་ངེད་ལ་རྙེད་པ་མཐའ་
ཡས་པ་དང་། དེ་ཉིན་གནམ་གཤིས་ཀྱང་ཤིན་ཏུ་ལེགས་པ་བྱུང་། དེ་ནས་རེ་ཞིག་བར་མཚམས་
བཅད་ནས་སློབ་གཉེར་སོགས་དགེ་ལ་འགྲུས་ཁུལ་བྱས། འོན་ཀྱང་ཁལ་ཁ། མདོ་ཁམས་པ།
ཨོའི་རོད། དབུས་གཙང་སོགས་ནས་ངོས་འཕྲད་ལ་ཆེད་གཉེར་འོངས་པ་རྣམས་སྒུག་ཡུན་རིང་
དོགས་བར་བར་དུ་དེ་དག་སོ་སོའི་འདོད་པའང་བསྐངས། དེ་སྐབས་འདི་ཁའི་འདུས་ཚོགས་
དང་། ཁྱད་པར་བྱང་ཆེན་བསྒྲུབ་ལ་རྩེ་གཅིག་ཏུ་གཞོལ་བའི་སྡེ་རྣམས་ལ་མང་འགྱེད་གཞན་
ཡང་ལོ་ལྟར་ཐོགས་ཇི་ཚུལ་མང་འགྱེད་འཆར་ཅན་དགོས་པ་རྣམས་ཀྱང་སྔར་ལས་མི་ཞན་བ་
བསྒྲུབས། ཧོར་ཟླ་བཅུ་གཉིས་པའི་ཉེར་གཉིས་ནས་ངོ་མཚར་བཀོད་པར་དུས་གཏོར་ཆེན་མོའི་
བསྐང་གསོའང་སྔར་རྒྱུན་བཞིན་ཚུགས་པའི་ཚོགས་དབུར་ཕྱིན་ནས། ཉེར་ལྔའི་ཉིན་བསྐང་
གསོ་བ་རྣམས་ལ་བཀྲ་ཤིས་ཁ་བཏགས་ཆེ་བ་རེ་ཕུལ། ཐུན་མོང་ཞེས་པ་ལྕགས་ཕོ་ཁྱི་ལོ་གསར་དུ་



ཤར་བའི་དགའ་སྟོན་ཐོག་བསྟན་སྲུངས་རྒྱ་མཚོའི་ཚོགས་ལ་གསོལ་མཆོད་རྒྱས་པར་ཕུལ་ཞིང་།
མགྲོན་དུ་བོས་པའི་སེར་སྐྱའི་ཚོགས་ཀྱང་མགུ་བར་བྱས། རྒྱལ་བས་ཆོ་འཕྲུལ་ཆེན་པོ་བསྟན་པའི་
སྐབས་འདུས་ཚོགས་སུ་བསྙེན་བཀུར་སྟོབ་པའང་དུ་མ་བྱུང། དེ་ནས་དབོ་ཟླའི་དཀར་ཕྱོགས་
དགའ་བ་དང་པོའི་ཉིན་གསོལ་དཔོན་བློ་བཟང་བསྟན་འཛིན་གྱིས་འདུས་པ་རྒྱ་མཚོར་མང་ཇ་
བཟང་པོ་ཞུས་ཐོག་གནས་བརྟན་ཕྱག་མཆོད་ཞལ་འདོན་གནང་དགོས་པའི་སྙན་གསན་ཕབ།
དེ་མཐུན་རིག་གནས་མཐའ་དག་ལ་སྦྱངས་པ་མཐར་སོན་པར་མ་ཟད་སྨན་ལུགས་ཞེས་བཟོ་རིག་
ཤིང་རྟའི་སྲོལ་འབྱེད་མཁན་པོ་སྨན་བླ་དོན་གྲུབ་པའི་ཕྱག་བྲིས། ཐུབ་དབང་གནས་བརྟན་བཅུ་
དྲུག་འཁོར་དང་བཅས་པའི་གྲ་ཐང་ཁྱད་པར་དུ་འཕགས་པ་ཉེར་གསུམ་བཀྲ་ཤིས་པའི་ཁ་
བཏགས་དང་བཅས་བདག་ལ་བྱིན་ནས། སྔོན་འཕགས་པའི་གནས་བརྟན་ཆེན་པོ་བཅུ་དྲུག་
གིས། མ་འོངས་བའི་དུས་སུ་སྟོན་པ་ཤཱཀྱའི་རྒྱལ་པོའི་བསྟན་པ་ལ་བྱ་བ་བྱེད་པ་དང་། བསྟན་པ་
བདག་ཅག་རྣམས་ལ་གཏོད་པར་གྱུར་ཅིག །ཅེས་སྨོན་ལམ་བཏབ་པ་གྲུབ་པ་ལྟར། བདག་གིས་
དགེ་བའི་རྩ་བའང་འདི་ལྟར་བསྒྲུབས་པའི་མཐུ་ལ་བརྟེན་ནས། འཕགས་པའི་གནས་བརྟན་
ཆེན་པོ་རབ་འབྱོར་སངས་རྒྱས་ཀྱི་ཞིང་རིན་པོ་ཆེ་འབྱུང་བ་ཞེས་པར་བཅོམ་ལྡན་འདས་ཟླ་བའི་
ཏོག་ཅེས་པར་སངས་རྒྱས་པའི་ཚེ་བདག་གིས་ཀྱང་མགོན་པོ་ཁྱོད་ཀྱི་བསྟན་པ་ལ་བྱ་བ་བྱེད་པ་
དང་། འགྲོ་བའི་དོན་རླབས་པོ་ཆེ་བསྒྲུབ་ནུས་ཤིང་། མཐར་བསྟན་པ་བདག་ལ་གཏོད་པ་དང་།
བསྟན་པ་ཉམས་པ་མེད་པར་ཕྱོགས་བཅུར་སྤེལ་ནུས་པར་གྱུར་ཅིག །ཅེས་སྨོན་ལམ་བཏབ་སོང་
བར་མཐུན་འགྱུར་དང་བསྔོ་བ་བསྟན་འབར་མ་ཤིས་བརྗོད་བཅས་རྒྱས་པར་བྱེད་ཁུལ་བྱས། དེ་
ནས་ཆོས་གྲྭ་ཆེན་པོ་འདིས་མཚོན་ཕྱོགས་མཐའི་དགོན་ཁག་རི་ཁྲོད་ཀྱི་སྡེ་དང་བཅས་པར་རྗེ་དེ་
ཉིད་ཀྱི་སྐུ་མཆོད་ཆེན་མོའི་མང་འགྱེད་སྔར་ལས་མི་དམན་པ་དང་། ས་ག་ཟླ་བའི་དུས་ཆེན་ཉིན་
རྟེན་གསུམ་རྣམས་ཀྱི་དྲུང་དུ་མཆོད་པ་སྣ་ལྔ་དང་སྡེ་འདིས་མཚོན་པ་རྣམ་པ་མང་པོར་མང་
འགྱེད་སོགས་ཕུ་དུད་ཡང་དག་བགྱིས་ཤིང་། བླ་མ་དྲུང་བ་རིན་པོ་ཆེས་གཙོ་མཛད་ཤངས་ནང་
གི་རི་ཁྲོད་པ་བརྒྱ་ཕྲག་བརྒལ་བས་བདོག་པའི་སྐྱེས་མཎྜལ་དང་བཅས་རིང་འཚོའི་རྟེན་འབྲེལ་
ལེགས་པར་བསྒྲིག་པར་མཛད་སྐབས། སྤོང་བ་པ་རྣམས་ལ་དངུལ་སྲང་རེའི་ཕྱག་འགྱེད་ཕུལ་
བས་མཚོན་བསྙེན་བཀུར་ཕུན་སུམ་ཚོགས་པ་བསྒྲུབས། - ཟླ་བ་ལྔའི་ཚེས་ལྔ་རྒྱལ་ཕུར་གྱི་འགྲུབ་
སྦྱོར་བཟང་པོ་འཛོམ་པའི་ཐོག་མཆོད་ཁང་རྣམས་མཇལ་བར་བརྩམས་ཏེ། ཐོག་མར་བཀྲ་ཤིས་
34



ལི་མ་ལྷ་ཁང་དུ་འོན་《ཕྱིན་》ནས་རྟེན་གཙོ་མཉམ་མེད་ཤཱཀྱའི་རྒྱལ་པོའི་སྣང་བརྙན་ལ་བཟང་
གོས་ཁྱད་འཕགས་ཀྱི་སྣམ་སྦྱར་དང་། རྗེ་དེ་ཉིད་ལ་གཟིམ་ཆུང་དུ་འོད་ཟེར་སྤྲོས་པའི་རྗེ་བཙུན་
མ་ཕམ་མགོན་པོའི་སྣང་བརྙན་བྱིན་རླབས་ཅན་ལ་མུ་ཏིག་གི་མགུལ་ཤལ། གཞན་ཡང་ལྷ་ཁང་
སོ་སོའི་རྟེན་གཙོ་བོ་རྣམས་ལ་རིན་པོ་ཆེའི་མགུལ་རྒྱན་སྣ་ཚོགས། སྙན་ཤལ་སོགས་མཆོད་པའི་
བྱེ་བྲག་དུ་མ་ཡན་ལག་བདུན་པ་མཎྜལ་དང་བཅས་པ་ཕུལ་ནས་རྒྱལ་བའི་བསྟན་པ་རིན་པོ་ཆེ་
རྒྱས་པ་དང་ཡིད་ཅན་ཀུན་ལ་ཕན་བདེ་བླ་ན་མེད་པ་འབྱུང་བའི་སྨོན་ལམ་བཏབ་ཅིང་། ཡང་རྩེ་
ལྷ་ཁང་མཇལ་སྐབས་ནམ་མཁའ་ལ་འཇའ་གུར་དང་མེ་ཏོག་གི་ཆར་ཡུན་རིང་བབས་པ་སོགས་ངོ་
མཚར་བའི་ལྟས་ཀུན་གྱི་མཐུན་སྣང་དུ་གྲུབ་པའང་བྱུང་། དེ་སྐབས་ཆོས་ཁྲིམས་སོགས་ལས་བྱེད་
རྣམས་ནས་འདུས་ཚོགས་ལ་ཕྱག་དབང་དུ་གྲགས་པ་དགོས་ཚུལ་ནན་ཆེ་བར། མང་ཇ་རྐང་
འཐུང་ལོ་མ་བཟང་པོ་ཉག་ གསུམ་རེའི་ ཕྱག་འགྱེད་དང་བཅས་བཞེད་དོན་བསྐངས་ནས།
མཆོད་ཁང་ཆེན་མོར་ཕྱིན་ཏེ། རིན་པོ་ཆེའི་མཎྜལ་བཟང་པོ་དང་། སྙན་ཤལ་སོགས་མཆོད་
སྤྲིན་དུ་མས་མཆོད་ནས་རྗེ་ཉིད་ཀྱི་མཛད་པ་བཟང་པོ་མཐའ་དག་ལ་སྒྱིད་མི་ལུག་པར་སློབ་ནུས་
པར་གྱུར་ཅིག་པའི་སྨོན་ལམ་བཏབ། དེའི་ཕྱི་ཉིན་འདུ་ཁང་ཆེན་མོར་ཕྱིན་ཏེ་གཙང་ཁང་གི་
ཐུབ་ཆེན་ལ་སྣམ་སྦྱར་དང་གསོལ་ལྷུང་། རྗེ་བཙུན་བྱམས་མགོན་ལ་ཡང་གསོལ་ལྷུང་འཁར་
གསིལ། མགོན་ཁང་ཆེན་མོར་གོ་ཁྲབ། རལ་གྲི། མེ་མདའ་སོགས་སྤྱན་གཟིགས་དང་མཆོད་
གཏོར་རྒྱས་པར་ཕུལ་ནས་འཕྲིན་ལས་བཅོལ་ཞིང་། ཐུབ་ཆེན་སོགས་རྟེན་དྲུང་སོ་སོའི་སྤྱན་སྔར་
མགོན་ཁང་པ་དང་ལྷན་ཅིག་ཏུ་ཡན་ལག་བདུན་པ་འབུལ་བ་དང་བསྟན་འབར་མ་བཅས་འདོན་
བཞིན་དུ་རྒྱལ་བའི་བསྟན་པ་རིན་པོ་ཆེ་ཕྱོགས་མཐར་དར་ཞིང་རྒྱས་པའི་སྨོན་ལམ་བཏབ། ཚེས་
བཅུ་བཞིའི་ཉིན་སྡེ་སྲིད་སྲད་པ་རིན་ཆེན་རྩེ་ནས་ཀྱིས་བདོག་པའི་དངོས་པོ་དུ་མ་མཎྜལ་དང་
བཅས་རིང་འཚོའི་རྟེན་འབྲེལ་ལེགས་པར་བསྒྲིགས་ཤིང་། །ཁོང་རྣམས་པའང་ཞབས་ཏོག་ཕུན་
སུམ་ཚོགས་པས་དགྱེས་པ་བསྐྱེད། དེ་སྐབས་རང་ཉིད་རྒྱལ་བའི་བསྟན་པ་སོ་སོ་ཐར་པའི་སྒོར་
འཇུག་ལ་རིངས་པ་དང་། གངས་རིའི་མགོན་པོ་ཐམས་ཅད་མཁྱེན་གཟིགས་ཆེན་པོའི་ཞལ་
དཀྱིལ་མངོན་གསུམ་དུ་བལྟ་བ་དང་། དབང་ལུང་མན་ངག་སོགས་ཞུ་བར་འགྲོ་འདོད་ནས།
ཆུ་སྟོད་ཟླ་བའི་དགའ་བ་དང་པོ་རྒྱལ་ཕུར་གྱི་འགྲུབ་སྦྱོར་བཟང་པོ་འཛོམ་པའི་ཉིན་ཆོས་གྲྭ་ཆེན་
པོ་ནས་ཐོན་པའི་ལམ་བར་གསེར་མདོག་ཅན་པ་རྣམས་ཀྱིས་རྟ་བསུ་སེར་འཕྲེང་བཅས་མཛད།
35



ཁོང་རྣམས་ལ་ཡང་མང་འགྱེད་བཟང་པོ་ཕུལ་ཞིང་མཁན་སློབ་སྤྱི་མི་སོགས་ངོས་འཕྲད་ཀྱིས་
དགྱེས་པར་བྱས། དེ་ནས་དབེན་ས་ཆོས་ཀྱི་ཕོ་བྲང་བ་གཉེར་ལས་འཛིན་རྣམས་ཀྱིས་རྒྱ་བྲར་རྟ་
ཐབ་ཀྱི་བསུ་བ་དང་། གྲྭ་བཙུན་རྣམས་ཀྱིས་མཆོད་པའི་ཉེར་སྤྱད་དུ་མ་ཐོགས་པའི་བས་འཕྲེང་།
མཆོད་གཞིས་མི་སེར་རྣམས་ཀྱིས་གཞས་བྲོ་བཅས་དབེན་ས་ཆོས་ཀྱི་ཕོ་བྲང་དུ་སླེབས་ཤིང་།
ནམ་གཤིས་ལེགས་པ་སོགས་དགེ་མཚན་ཕུན་སུམ་ཚོགས་པའང་བྱུང་། དེ་ཉིན་ལི་མ་ལྷ་ཁང་
དང་སང་ཉིན་ནས་མཆོད་ཁང་གཞན་རྣམས་མཇལ་ཏེ་རྟེན་གཙོ་སོ་སོར་སྣམ་སྦྱར། དབུ་ཞྭ་སྙན་
ཤལ་སོགས་གང་ལ་གང་འཚམ་དང་། དགེ་འདུན་རྣམས་ལ་མང་འགྱེད་གཟབ་རྒྱས་ཕུལ། ཚེས་
གསུམ་གྱི་ཉིན་ཤུག་དགའ་ལྡན་ཆོས་འཁོར་བ་རྣམས་དང་རྩེད་གདོང་ཕྱག་མཛོད་གྲྭ་རིགས་
བཅས་གྱེ་རེའི་མདར་བྱོན་ནས་སེར་འཕྲེང་མཛད་པར་མང་འགྱེད་སོགས་ཕུལ་ནས་དགྱེས་པར་
བྱས། ཚེས་བཞིའི་ཉིན་དགའ་ལྡན་རབ་རྒྱས་པ་སོགས་ཐོབ་རྒྱལ་ཁུལ་གྱི་ཆེ་བཙན་སོ་སོ་ནས་རྟ་
བསུ་ཐབ་འཛིན་སེར་འཕྲེང་བཅས་དགའ་ལྡན་རབ་རྒྱས་གླིང་དུ་སླེབས། དེར་སེར་སྐྱའི་ཚོགས་
འདུས་པ་རྣམས་ལ་ངོས་འཕྲད་དང་། དངོས་པོའི་སྟེར་ཆ། གྲྭ་རིགས་རྣམས་ལ་མང་འགྱེད་
བཅས་ཕུལ། དེ་ནས་རིམ་བཞིན་ལམ་བར་དུ་འོད་ཡུག་བྲག་དཀར་བ། རམ་སྡིངས་མ་ཕ་
《པ་》། ཡངས་པ་ཅན་པ། སྡིངས་ཀ་པ། ཆུ་བཟང་བ། མཚོ་སྨད་ཆོས་སྡེ་བ། དགའ་བ་
གདོང་པ། སྐྱོར་མོ་ལུང་པ་སོགས་དགོན་ཕལ་ཆེ་བས་རྟ་བསུ་སེར་འཕྲེང་བཅས་དང་། སྡེ་པ་
ཐོན་པ་སོགས་བོད་འབྲོག་ཧོར་སོག་རིགས་གྲངས་ལས་འདས་པ་ལྟ་བུ་འདུས་པ་རྣམས་ཀྱིས་རང་
རང་གི་འདོད་སྨོན་གྱི་སྒྲ་དྲག་པོ་སྒྲོགས་བཞིན་པ་བཅས་དངོས་པོའི་འབུལ་ནོད་བསམ་གྱིས་མི་
ཁྱབ་པ་བྱུང་ཞིང་། དགོན་ཁག་རྣམས་ལ་མང་འགྱེད་དང་གཞན་མ་སེར་སྐྱ་དྲག་ཞན་སོ་སོར་
ལན་འདེབས་སོགས་ཀྱིས་མགུ་བར་བྱས། ཚེས་བཅུ་བཞིའི་ཉིན་ཕོ་བྲང་ཆེན་པོ་པོ་ཏ་ལ་ནས་
རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་ཞབས་འབྲིང་པ་སོགས་དང་། སེར་
འབྲས་སོགས་ཀྱི་རྟ་བསུ་བ་དུ་མ། གཞན་ཡང་སེར་སྐྱའི་ཚོགས་དད་པ་དང་། ལྟས་མོའི་ཕྱིར་
འདུས་པ་དག་གིས་དན་འབག་གཞུང་གང་བ་ལྟ་བུའི་མི་འཚོགས་《 ཚོགས་》ཆེ་བ་བྱུང་ཞིང་།
སེར་སྐྱའི་ཚོགས་དེ་དག་གིས་གཡས་གཡོན་དང་མདུན་བདར་ཏེ་ཕོ་བྲང་ཆེན་པོའི་ཡལ་འདབ་
ཡོང་བཞེས་ཁང་དུ་སླེབས། འདི་གོང་དབུས་ཕྱོགས་སུ་རྟ་ཁ་མི་བསྒྱུར་ཙམ་ནས་བཟུངས་གུང་
《དགུང་》ཐན་ཤིན་ཏུ་ཆེ་ཞིང་། ཞིང་པ་དག་སེམས་ངལ་ཆེ་བ་བྱུང་རུང་། དབུས་ཕྱོགས་སུ་
36



ཆས་པ་ནས་བཟུངས་ནམ་གཤིས་ཤིན་ཏུ་ལེགས་པ་དང་། ཕོ་བྲང་ཆེན་པོར་སླེབས་པ་ནས་ཆར་
གྱི་རྒྱུན་མ་ཆད་པར་བབས་པས་མཚོན་ཕུན་སུམ་ཚོགས་པའི་ལྟས་དུ་མ་བྱུང་བས། ཕྱོགས་དེའི་
སེར་སྐྱ་ཀུན་ལྷག་པར་དད་ནས་དགའ་སྤྲོ་ཆེན་པོ་བྱེད་པའང་བྱུང་བ་མཆོག་གསུམ་བསླུ་བ་མེད་
པའི་ཐུགས་རྗེར་ངེས། ཚེས་བཅོ་ལྔའི་ཉིན་གངས་ཅན་འགྲོ་བའི་མགོན་པོ་ཐམས་ཅད་མཁྱེན་
གཟིགས་ཆེན་པོ་མཇལ་བར་ཕོ་བྲང་ཆེན་པོ་པོ་ཏ་ལའི་ཚོམས་ཆེན་དུ་ཕྱིན་སྐབས་ཞབས་འབྲིང་པ་
རྣམས་དང་། སྐུ་ཞབས་གྲྭ་ཚང་པ་རྣམས་ཀྱིས་འདུད་ཕྱག་དར་བཅས་གཟོས་སྒོ་བླ་མེད་མཛད་
ཅིང་། རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོར། སྐུ་གསུང་ཐུགས་རྟེན།
གསེར་དངུལ། གོས་དར་སོགས་ཀྱི་འབུལ་བ་དགུ་ཚན་ཉི་ཤུ་རྩ་ལྔ་དང་། གསེར་སྒ། དངུལ་སྒ།
མུ་ཏིག །སྒ་དམར་དངུལ་ཤན་ཅན་བཅས་བཅུ་གསུམ། རྟ་སུམ་ཅུ་རྣམས་ཕུལ་ནས་ཕྱག་མཇལ་
ཞུས། དེ་སྐབས་བཞུགས་གྲལ་དགའ་སྟོན་ཐོག་གྲལ་འཕྲོས་པས་ཕུན་སུམ་ཚོགས་པའི་འབེལ་
གཏམ་དུ་མ་དང་། ཁྱད་པར་གངས་ཅན་འགྲོ་བའི་མགོན་པོ་ཐམས་ཅད་མཁྱེན་གཟིགས་ཆེན་
པོས་བདག་ལོ་ན་གཞོན་ཀྱང་སྡོད་ཚུགས་པ་སོགས་ཡ་མཚན་ཆེ་བ་འདུག་གསུང་ཞིང་དགྱེས་ཚུལ་
དཔག་མེད་གནང་། ཉེར་གཅིག་གི་ཉིན་དངོས་པོ་སྤུས་གཙང་བའི་འབུལ་བ་རྒྱ་ཆེ་བ་རིན་པོ་
ཆེའི་མཎྜལ་དང་བཅས་ཏེ་ཕུལ་ནས། འཇམ་དཔལ་མཚན་བརྗོད་ཕན་ཡོན་དང་བཅས་པ།
གདུགས་དཀར། རྒྱལ་བ་ཚེ་དཔག་མེད་ཀྱི་མཚན་བརྒྱ་རྩ་བརྒྱད་པ་ཚེ་མདོ་དང་བཅས་པ།
ཤེར་སྙིང་། སྒྲོལ་མ་ཕྱག་འཚལ་ཉེར་གཅིག་གི་བསྟོད་པ་སྒྲོལ་གསོལ་དང་བཅས་པ། ཕུང་པོ་
གསུམ་པའི་མདོ། བཟང་སྤྱོད། བྱམས་སྨོན། སྤྱོད་འཇུག་སྨོན་ལམ། ཁམས་གསུམ་འགྲོ་བའི་
བླ་མ་ཙོང་ཁ་པ་ཆེན་པོའི་གསུང་ཐོར་བུ་བ་རྣམས་ཀྱི་ལྗགས་ལུང་ཉེར་བརྒྱད་ཀྱི་བར་ལ་ཞུས་ཤིང་།
དེ་ཡང་སྐྱེས་ཆེན་དམ་པ་རྣམས་ཆོས་གསུང་བའི་སྐབས་ལྷ་རྣམས་ཀྱིས་མེ་ཏོག་གི་ཆར་འབེབས་པ་
སོགས་ངོ་མཚར་བའི་ལྟས་དུ་མ་འབྱུང་བ་དམ་པ་གོང་མ་རྣམས་ཀྱི་རྣམ་ཐར་ནས་འབྱུང་བ་
བཞིན་སྐབས་འདིར་ཡང་མེ་ཏོག་གི་ཆར་བབས་པ་མཆོག་དམན་བར་མ་ཀུན་གྱི་མིག་ངོར་སྣང་བ་
བྱུང་། ཟླ་བ་བདུན་པའི་ཚེས་གཉིས་ཀྱི་ཉིན་རྗེ་ཐམས་ཅད་མཁྱེན་པ་དགེ་འདུན་རྒྱ་མཚོའི་
གསུང་འབུམ་ལས་གནས་བརྟན་ཕྱག་མཆོད་ཀྱི་ཆོ་གའི་ལྗགས་ལུང་ཞུས། དེའི་ཕྱི་ཉིན་འཇམ་
དབྱངས་གོང་མ་ཆེན་པོའི་མི་སྣ་ཟླ་སྡེབས་དང་བཅས་པ་རྣམས་ཀྱིས་རྒྱུ་ཟོག་གི་རྙེད་པ་དུ་མ་
བསྟབས་བྱུང་ཞིང་དེར་སོ་སོའི་ཐུགས་བཞེད་ཀྱང་ལེགས་པར་བསྐངས། ཚེས་བདུན་གྱི་ཉིན་



གངས་རིའི་མགོན་པོ་ཐམས་ཅད་མཁྱེན་གཟིགས་ཆེན་པོ་བསྟན་འགྲོའི་དཔལ་མགོན་དུ་ཞབས་
པད་བསྐལ་བརྒྱར་འཚོ་ཞིང་གཞེས་པར་གསོལ་བ་འདེབས་པའི་ཕྱིར་ཚོགས་ཀྱི་འཁོར་ལོ་དང་
བཅས་རྣམ་རྒྱལ་གྲྭ་ཚང་བ་རྣམས་ཀྱིས་སྐུ་ཚེ་བསྲིང་བའི་གསུང་ཆོག་མཛད་པའི་ཐོག །རིན་པོ་
ཚེའི་མཎྜལ་དང་། སྐུ་གསུང་ཐུགས་རྟེན། ན་བཟའ་སྐོར། གསེར་དངུལ། གོས་དར་སོགས་
དངོས་པོའི་འབུལ་དམངས་《དཔངས་》བསྟོད། རྣམ་རྒྱལ་གྲྭ་ཚང་པ་ཕྱེད་ཉིས་བརྒྱ་སྐོར་དང་།
སྐུ་འཁོར་བཞི་བཅུ་སྐོར་ལ་བཀྲས་བཏགས། སྨན་ཁ། དངུལ་སྲང་རེ་བཅས་ཀྱི་འགྱེད་དང་།
དེ་ཕྱིན་སྐུ་འཁོར་ཚང་མར་ཡང་དངོས་པོའི་སྐྱེས་བཅས་ཕུལ། དེ་ནས་འདུལ་བ་ལུགས་ཀྱི་ཡར་
ངོའི་ཚེས་བཅོ་ལྔའི་ཉི་མ་ཕྱེད་ཡོལ་ཏཥལ་ཡེ་ཤེས་ཉེའི་སྟེང་དུ་པོ་ཏ་ལའི་གཟིམ་ཆུང་ཁམས་
གསུམ་རྣམ་རྒྱལ་ཞེས་པར་དོན་གྱི་སླད་དུ་མཚན་ནས་སྨོས་ཏེ་མཁན་པོ་རིན་པོ་ཆེ་ཐམས་ཅད་
མཁྱེན་གཟིགས་ཆེན་པོ་ངག་དབང་བློ་བཟང་རྒྱ་མཚོ་འཇིགས་མེད་གོ་ཆ་ཐུབ་བསྟན་ལང་ཚོའི་
སྡེའི་ཞབས་དྲུང་ནས་ཚིགས་སྔ་མ་དགེ་ཚུལ་དུ་བསྒྲུབ་པའི་མཁན་སློབ་སྦྲགས་མ་མཛད་ནས་སྡོམ་
པ་ལེགས་པར་སྩལ་ཞིང་། དེ་ཡང་སྐུ་ཞབས་སུ་འགྲོ་བར་ཚེས་སྐབས་གོང་དཀར་རྡོ་རྗེ་གདན་
པའི་བླ་མ་ནམ་མཁའ་རྡོར་ལེགས་ཀྱིས་གནམ་ལོའི་ཐོག་མའི་ཤིང་འབྲས་ལེགས་པར་སྨིན་པ་
ཟངས་གནོད་བྱུར་བུར་གཏམས་པ་ཁྱེར་ནས་འོངས་པ་སོགས་རྟེན་འབྲེལ་གྱི་སྒོ་དུ་མ་འགྲིག དེ་
ཡང་ཤིང་འབྲས་ལེགས་པར་སྨིན་པ་དང་། སྟེར་བ་པོའི་གནས་དང་གང་ཟག་གི་མིང་སྒྲར་
བརྟགས་ན། མི་ཤེགས་《ཤིགས་》པའི་རྡོ་རྗེ་ལྟར་ནག་པོའི་ཕྱོགས་ཀྱིས་བསྐྱོད་མི་ནུས་ཤིང་ཇི་
ལྟར་ཁས་བླངས་པའི་བསླབ་པའི་གནས་ཕྲ་མོ་ལའང་ཉེས་པས་མ་གོས་བའི་ཚངས་སྤྱོད་དང་ལྡན་
ཞིང་། ཚེའི་མཐར་སོན་པ་ཤིང་འབྲས་ལེགས་པར་སྨིན་པ་ལྟ་བུ་དང་། པཎ་ཆེན་དེ་ཉིད་ཀྱི་
ལུགས་བཟང་པོའི་འཕྲིན་ལས་སྤེལ་བ་ལ་ནམ་མཁའ་ལྟར་ཀུན་ལ་ཁྱབ་པ་ཞིག་ཡོང་བའི་རྟེན་
འབྲེལ་གྱི་སྒོ་ལེགས་པར་འགྲིག་གམ་སྙམ་མོ། །དེ་ནས་ཉེར་བཞིའི་ཉིན་དཔལ་རྡོ་རྗེ་འཇིགས་
བྱེད་བཅུ་གསུམ་མའི་དབང་གི་སྔོན་འགྲོ་སྟ་གོན་དང་ཉེར་ལྔ་ལ་དབང་བཞི་རྫོགས་པར་གནང་
ཞིང་། ཟླ་བ་རྙིང་མའི་ཚེས་གཉིས་ནས་ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་འབུམ་
གྱི་ལྗགས་ལུང་གནང་འཕྲོ་ཡི་དམ་སྒྲུབ་སྐོར་ཡོངས་རྫོགས་དང་། རྒྱ་དབོན་པོ་ལ་གནང་བའི་བླ་
མའི་རྣལ་འབྱོར། བླ་མའི་རྣལ་འབྱོར་སླར་བཀོད་པ། ནི་གུ་ཆོས་དྲུག་གི་ཁྲིད་ཡེ་ཤེས་མཁའ་
འགྲོའི་ཞལ་ལུང་། དེའི་ཁྲིད་མདོར་བསྡུས་གནད་དོན་གསལ་བའི་མེ་ལོང་། སྙིང་པོ་དོན་



གསུམ་གྱི་ཁྲིད། མཁའ་སྤྱོད་མ་དཀར་མོའི་འཕོ་བ། མགོན་པོ་སྙིང་ཞུགས་ཀྱི་འཕོ་བ། ལྟ་ཁྲིད་
ཐར་འདོད་ཀྱི་འཇུག་ངོགས། ལྟ་ཁྲིད་སྙིང་གི་མུན་སེལ། བསམ་གྲུབ་དཔལ་བཟང་ལ་གནང་
བའི་ལྟ་ཁྲིད། རི་ཁྲོད་པ་བསམ་གཏན་ལ་གནང་བའི་ལྟ་ཁྲིད་ཚིགས་བཅད་མ། བྱང་སེམས་
ཆེན་མོ་དཔལ་ལྡན་ནོར་འཛིན་སྒྲོལ་མ་ལ་གནང་བའི་ལྟ་ཁྲིད། རྡོ་རྗེ་རྒྱལ་མཚན་ལ་གནང་བའི་
གསང་བ་འདུས་པའི་དཀའ་གནད། ཀུན་དགའ་དཔལ་མོ་ལ་གནང་བའི་བྱང་ཆུབ་སེམས་ཀྱི་
བསྒོམ་ཚུལ། རྒྱལ་མཚན་དཔལ་གྱི་ངོར་སྣང་བའི་ཚེམ་བུ་ལུགས་ཀྱི་དམར་ཁྲིད་ཚིགས་བཅད་མ།
གཅོད་ཀྱི་རྩ་ཚིག་མདོར་བསྡུས་རྣམས་ཀྱི་ལྗགས་ལུང་ཞུས་ཤིང་། ཚེས་བཞིའི་ཉིན་ནས། ཚེ་
དཔག་མེད་དཀར་པོ། སེང་ལྡེང་ནགས་ཀྱི་སྒྲོལ་མ། འཇམ་དཔལ་ཨ་ར་པ་ཙ་ན། ཐུགས་རྗེ་
ཆེན་པོ་ཁ་སདྡཎི། ཕྱག་རྡོར་འབྱུང་འདུལ། ཡེ་ཤེས་ཁྱུང་ཁྲ། རྟ་མགྲིན་ཡང་གསང་། ཡེ་ཤེས་
ཀྱི་མགོན་པོ་ཕྱག་དྲུག་པ། གྲུབ་རྒྱལ་ལུགས་ཀྱི་ཚེ་དཔག་མེད། ལས་གཤིན། སྒྲོལ་དཀར་
རྣམས་ཀྱི་རྗེས་གནང་དང་། མཁན་ཆེན་ཐམས་ཅད་མཁྱེན་པ་ཆེན་པོ་ཉིད་ཀྱི་གསུང་འབུམ་ཐོར་
བུ་བའི་གྲས་དུ་མའི་ལྗགས་ལུང་། གཞན་ཡང་མདོ་མངས་ཀྱི་ནང་ཚན། དཔང་སྐོང་ཕྱག་རྒྱ་པ།
འཆི་མེད་རྔ་སྒྲའི་གཟུངས། རྒྱལ་མཚན་རྩེ་མོའི་དཔུང་རྒྱན། འདའ་ཁ་ཡེ་ཤེས། སྟོབས་པོ་ཆེ།
གཙུག་ཏོར་འབར་བ། གཙུག་ཏོར་རྣམ་རྒྱལ། འོད་ཟེར་ཅན། གཟའ་ཡུམ། ཕྱོགས་བཅུ་མུན་
སེལ། བཀྲ་ཤིས་བརྩེགས་པ། ཚོང་དཔོན་ག་གོན་དང་བཟང་པོ་གཉིས་ལ་གནང་བའི་ཤིས་
བརྗོད། རྡོ་རྗེ་རྣམ་འཇོམས་ཀྱི་གཟུངས། མདོ་སྡུད་པ། བགྲེས་མོས་ཞུས་པ། ཁྱེའུ་རིན་ཆེན་
ཟླ་བས་ཞུས་པ། མཆུ་སྡེ་ལྔ། ཡངས་པའི་གྲོང་ཁྱེར་དུ་འཇུག་པའི་མདོ་རྣམས་དང་། ཇོ་བསྟོད་
སུམ་ཅུ་པ། དཔལ་ལྡན་ས་གསུམ་མ། རྣམ་དག་གངས་རི་མ། དཔལ་ལྡན་ཡོན་ཚོགས་མ་
རྣམས་ཀྱི་ལྗགས་ལུང་གནང་རྗེས་《 རྗེས》། སྙིགས་དུས་བསྟན་པའི་སྒྲོན་མེ་རྒྱལ་བ་གཉིས་པ་
ཙོང་ཁ་པ་ཆེན་པོའི་རྣམ་ཐར་དད་པའི་འཇུག་ངོགས་ལས་མཚན་བློ་བཟང་གྲགས་པའི་དཔལ་
ཞེས་གྲགས་ཞེས་པར་ཆོས་མཚམས་གསོལ། གཏང་རག་གི་མཎྜལ་གྲུབ་ནས། སྡེ་སྣོད་གསུམ་
དང་རྒྱུད་སྡེ་རྣམ་པ་བཞི། །གདམས་པའི་མཆོག་ཏུ་གཟིགས་པའི་བཤད་བསྒྲུབ་ཀྱིས། །ཐུབ་
བསྟན་ཕྱོགས་དུས་ཀུན་ཏུ་རྒྱས་མཛད་པའི། །བློ་བཟང་གྲགས་པའི་དཔལ་གྱི་བཀྲ་ཤིས་ཤོག །
ཅེས་ཤིས་བརྗོད་ཀྱི་མཇུག་དང་། ཆོས་མཚམས་གསོལ་བའི་ཚིག་སྒྲ་གཉིས་ཆེད་དུ་བསྒྲིགས་པ་
ལྟར་འགྲིག་པའང་རྟེན་འབྲེལ་ལེགས་པར་གོ། འདི་སྐབས་བཀའ་ཆོས་ཞུ་བའི་སེང་དབར་ལ་
39



ཕྱོགས་མཐའ་དག་ནས་ངོས་འཕྲད་ལ་ཆེད་དུ་གཏད་པ་རྣམས་ཀྱིས་འདོད་པའང་བསྐངས་ཤིང་།
སེར་འབྲས་དགེ་གསུམ་གྱིས་མཚོན་རིས་མེད་པའི་དགོན་སྡེ་མཐའ་དག་ལ་མང་ཇ་སྦྱོར་སྦྲེལ། རྟ་
མཛོ་སོགས་དངོས་པོ་སྣ་ཚོགས་ཀྱིས་འགྱེད་དང་། སྡེ་སྲིད་རིན་པོ་ཆེར་ཡང་། གོས་དར་སོགས་
དངོས་པོ་སྤུས་གཙང་བའི་ཚན་གྲངས་ཉེར་གཅིག །གསེར་སྒ། དངུལ་སྒ། སྒ་དམར་བཅས་
ཡོད་པའི་རྟ་སྒ་འཁོར་ཆ་ཚང་གསུམ་དང་། གཞོན་རྟ་བཅུ་གཉིས། ཇོ་ཤཱཀ་རྣམ་གཉིས་ཀྱིས་
གཙོས་པའི་ལྷ་ས་དང་པོ་ཏ་ལའི་རྟེན་རྣམས་དང་། དགའ་ལྡན་སྐུ་གདུང་རིན་པོ་ཆེ་སོགས་
མཆོད་ཁང་སོ་སོར་སྣ་ལྔའི་མཆོད་པ་རྒྱས་པར་ཕུལ། ཚེས་བཅུ་གསུམ་གྱི་ཉེན་མཁན་ཆེན་རྒྱལ་
བའི་དབང་པོ་ཐམས་ཅད་མཁྱེན་པ་ཆེན་པོའི་སྐུ་ཞབས་ནས། གོས་བུམ་སྟན་མ། གན་གོས་
སྤུས་གཙང་། གན་དཀར། དངུལ་སྤྱད་སོགས་ཀྱི་གནང་སྐྱེས་བླ་ན་མ་མཆིས་པ་སྩལ་ཏེ། རེ་
ཞིག་གཙང་ལ་ལོག་ནས་གདན་སར་སློབ་གཉེར་སོགས་ལ་འབད་ན་ལེགས་ཚུལ་གྱི་བསླབ་སྟོན་
ཕེབས་པ་ལྟར། ཚེས་བཅོ་ལྔའི་ཉིན་གཞུང་སྒེར་གྱི་རྟ་སྐྱེལ་བ་མང་པོ་དང་ཐབ་སྐྱེལ་བཅས་བྱང་
བརྒྱུད་གཙང་ལ་ལྡོག་པར་མངོན་དུ་ཕྱོགས་སྐབས་སྐྱེལ་མི་སོ་སོར་དངོས་པོའི་སྟེར་ཆ་གཟབ་པས་
མགུ་བར་བྱས། དེ་ནས་ལམ་བར་དུ་རྒྱལ་པོ་བཀྲ་ཤིས། ས་སྐྱོང་། ཡངས་པ་ཅན་གྱི་མཁན་པོ།
རབ་འབྱམས་པ་དགའ་ལྡན་བསྟན་འཛིན། ཇོ་《རྡོ་》གདན་མཁན་ཆེན། བྲེས་གཤོངས་པ་
སོགས་སེར་སྐྱ་ཟམ་མ་ཆད་པ་བྱུང་བ་རྣམས་སོ་སོའི་རེ་བ་རྫོགས་པར་བསྐངས་ཤིང་། དགའ་
ལྡན་རབ་རྒྱས་སུ་མང་ཇ་འགྱེད་འབྲུ་ཁལ་གསུམ་རེ་དང་། ལྷན་ཁུལ་མི་སེར་རྣམས་ལའང་འབྲུ་
འགྱེད་ཁལ་གསུམ་རེ་བཏང་། ཐ་སྐར་ཟླ་བའི་ཚེས་གཅིག་གི་ཉིན་དབེན་ས་ཆོས་ཀྱི་ཕོ་བྲང་པ་
རྣམས་ཀྱིས་རྟ་བསུ། ཐབ་བསུ། སེར་འཕྲེང་བཅས་དབེན་ས་ཆོས་ཀྱི་ཕོ་བྲང་དུ་སླེབས།
དཀར་ཚེས་རྒྱལ་བ་དང་པོའི་ཉིན་རྗེ་གྲུབ་པའི་དབང་ཕྱུག་དབེན་ས་པ་ཡབ་སྲས་ཀྱི་ཆོས་ཀྱི་
གདན་ཁྲིར་ཕྱིན་ཏེ། ཆོས་ཀྱི་སྒོ་ནས་ཕན་ཐོགས་པ་ཡོད་པའི་རྟེན་འབྲེལ་དུ་བསྔོ་བ་རྒྱས་པ་ཤིས་
བརྗོད་དང་བཅས་པ་བྱས་ཤིང་། དགེ་འདུན་རྣམས་ལ་ཕྱག་འགྱེད་བཀྲ་ཤིས་པའི་ཁ་བཏགས་རེ་
དང་། དངུལ་སྲང་རེ། སློབ་དཔོན་དབུ་ཆོས་སོགས་ལ་རྣམ་གཞག་རྒྱས་པ་བཅས་ཕུལ། ཚེས་
བཅོ་ལྔའི་ཉིན་ཆོས་གྲྭ་ཆེན་པོ་ནས་རྟ་བསུ། ཐབ་བསུ། སེར་འཕྲེང་རྒྱས་པ་དང་བཅས་པས་
བསུས་ནས་གཟིམ་ཁང་རྒྱལ་མཚན་མཐོན་པོར་སླེབས། འདུས་པ་རྒྱ་མཚོར་ཡང་མང་འགྱེད་
སོགས་རྙེད་བཀུར་ལེགས་པར་བསྟབས། དེ་ནས་རེ་ཞིག་བར་ལ་མཚམས་བཅད་ནས། སློབ་
40



དཔོན་རིན་པོ་ཆེ་བློ་བཟང་བསྟན་འཛིན་པའི་གསུང་བཞིན་སློབ་གཉེར་སོགས་ལ་བརྩོན་པའི་
ངོས་སྐབས་སྐབས་སུ་ངོས་འཕྲད་དོན་དུ་གཉེར་བ་རྣམས་ཀྱི་འདོད་པའང་བསྒྲུབས། འདི་
སྐབས་ཆོས་གྲྭ་ཆེན་པོའི་སློབ་དཔོན་རྣམ་པ་སོགས་ལས་བྱེད་རྣམས་དང་། མཛོད་པ་སོགས་ཉེ་
འཁོར་བ་རྣམས་ཀྱིས་འཕྲལ་དུ་ཚོགས་ཆེན་གྱི་ཁྲི་ལ་འགོད་རྩིས་བྱས་སོང་རུང་རྐྱེན་དབང་འགའ་
ཞིག་གིས་སྟབས་འགྲིག་མ་སོང་། མགོ་ཟླ་བའི་ཚེས་ལྔ་ཟླ་བ་བྱ་སྦོའི་འགྲུབ་སྦྱོར་ཉིན་འདུས་སྡེར་
འཕགས་མཆོག་ཕྱག་ན་པདྨ་ངུར་སྨྲིག་གར་གྱིས་རྣམ་པར་རོལ་བ་ཐམས་ཅད་མཁྱེན་པ་དགེ་
འདུན་གྲུབ་པ་དཔལ་བཟང་པོ་ནས་ཉེ་བར་བཟུངས། སྣང་མཐའི་མགོན་པོ་བློ་བཟང་ཆོས་ཀྱི་
རྒྱལ་མཚན་དཔལ་བཟང་པོའི་བར་སྐྱེས་ཆེན་དམ་པ་བར་མ་ཆད་དུ་བྱོན་ནས་ཆོས་ཀྱི་འཁོར་ལོ་
བསྐོར་བའི་ཁྲི་ལ་བཀོད་དེ། སློབ་དཔོན་རྣམ་པས་གཙོས་འདུས་ཚོགས་རྣམས་དང་། བསྟན་
པའི་སྦྱིན་བདག་ཆེན་པོ་སྐྱིད་ཤོད་སྡེ་པ་ཆོས་རྗེའི་སྤྲུལ་སྐུ་རིན་པོ་ཆེ་ཡབ་ཡུམ་གཉིས་དང་བཅས་
པ་རྣམས་ཀྱི་ལྷན་ཅིག་ཏུ། མཎྜལ་དང་། སློབ་དཔོན་རྣམ་པ་ལས་བྱེད་སོགས་དང་། སྐྱིད་ཤོད་
སྡེ་པ་ཆོས་རྗེའི་སྤྲུལ་སྐུ་རིན་པོ་ཆེས་དབུས། སྡེ་དཔོན་རིགས་སོགས་སྦྱིན་བདག་སེར་སྐྱའི་ཚོགས་
མཐའ་ཡས་པས་ཁྲི་འདེགས་ལེགས་སྐྱེས་བསམ་གྱིས་མི་ཁྱབ་པ་བྱུང་ཞིང་། ངོས་ནས་ཀྱང་འདུས་
ཚོགས་སུམ་སྟོང་ལ་ཉེ་བར་བཀྲ་ཤིས་པའི་ཁ་བཏགས་འདོམ་འཁོར་མ། སྨན་ཁ། དངུལ་སྲང་
རེ་བཅས་ཕྱག་འགྱེད་དང་། སྦྱིན་བདག་སོ་སོར་ཡང་རྙེད་པ་ཡང་དག་བསྟབས་ནས་མཉེས་པར་
བྱས། སྐྱིད་ཤོད་སྡེ་པ་ཆོས་རྗེའི་སྤྲུལ་སྐུ་རིན་པོ་ཆེ་ཡབ་ཡུམ་དང་བཅས་པས་ཀྱང་འདུས་སྡེར་ཁྲི་
འདེགས་སུ་དམིགས་པའི་མང་ཇ། །ཁ་བཏགས་རེ་དང་ཇ་འགྱེད་བཟང་པོ་བཅས་གནང་བས་
མཚོན་ཁྲི་ཇ་ཟླ་བ་གསུམ་གྱི་བར་སྦྲེལ་མར་འགྲིག་པ་བྱུང་ཞིང་། དེ་སྐབས་འགའ་ཞིག་པཎ་ཆེན་
ཐམས་ཅད་མཁྱེན་པ་དེ་ཉིད་དྲན་ནས་དད་པའི་སྤུ་ལོང་གཡོ་བ་དང་། འགའ་ཞིག་བདག་ལ་
དགའ་བས་མཆི་མ་འབྱིན་པ་སོགས་རྣམ་འགྱུར་སྣ་ཚོགས་སྟོན་པ་འདུག་ཅེས་གྲག་ཅིང་། དེ་
ཡང་ལོ་ཁམས་ཙམ་མ་གཏོགས། ལོ། ཟླ་བ། ཚེས་གྲངས་གསུམ་ག་རྗེ་དེ་ཉིད་ཆོས་གྲྭ་འདིར་
ཐུགས་གཉེར་ལ་ཕེབས་པ་དང་འགྲིག་པ། བསྟན་པའི་སྦྱིན་བདག་སྐྱིད་ཤོད་སྡེ་པ་ཆོས་རྗེའི་སྤྲུལ་
སྐུ་རིན་པོ་ཆེ་ཡབ་ཡུམ་བཅས་ཕེབས་པའང་དུས་སྒོ་བསྒྲིགས་པ་ལྟར་འགྲིག་པས་རྟེན་འབྲེལ་
ལེགས་ཞེས་གླེང་ངོ་། །
སྨྲས་པ། གདོད་ནས་བསོད་ནམས་བརྒྱ་ཡིས་ཉེར་བསྒྲུབས་རྟེན། །དལ་འབྱོར་ཡོངས་



འདུ་གཏན་བདེའི་མཆོག་སྟེར་བ། །ཚེ་འདིའི་ཕུན་ཚོགས་བསྒྲུབ་བློའི་བ་མོ་ཡིས། །མ་བཅོམ་
ངེས་ལེགས་འབྲས་བུ་སྨིན་རེ་ནས། །མཆོག་གསུམ་ངོ་བོ་རྗེ་བཙུན་པད་དཀར་འཛིན། །ཐམས་
ཅད་མཁྱེན་པ་བློ་བཟང་རྒྱ་མཚོའི་སྡེར། ། གུས་པས་བཏུད་དེ་ཚངས་སྤྱོད་བརྟུལ་ཞུགས་
བླངས། །མགོན་དེའི་སྤྱན་སྔར་ཇི་ལྟར་ཁས་བླངས་པའི། །བསླབ་གཞི་ཕྲ་རགས་བཅས་པའི་
མཚམས་ལའང་། །ཉེས་པའི་སྐྱོན་གྱིས་ནམ་ཡང་མ་གོས་བར། །བྱའོ་སྙམ་པའི་བློ་དཔུང་ཡང་
དག་བསྐྱེད། །མཆོག་གསུམ་ངོ་བོ་ཐམས་ཅད་མཁྱེན་པ་ཡི། །ཐུགས་རྗེའི་གཟི་དང་བཅོམ་ལྡན་
སྣང་མའི་མགོན། ། བཤེས་གཉེན་ཚུལ་བཟུངས་བློ་བཟང་ཆོས་རྒྱན་རྗེའི། །མཚན་གྱི་བྱིན་
རླབས་བཟང་པོ་ཉེར་ཞུགས་མཐུས། །འདུས་ལྡན་རྒྱ་མཚོའི་ཚོགས་ཀྱི་དབུས་ཉིད་དུ། །སྤྱན་
རས་གཟིགས་དབང་ཐམས་ཅད་མཁྱེན་པ་ཡི། །ཆོས་ཀྱི་ཁྲི་ལ་ཅི་དགར་སྤྱོད་ཅིག་ཅེས། མང་
པོས་བཀུར་བའི་མི་རྗེ་ཇི་བཞིན་དུ། །འདུས་ཚོགས་སྦྱིན་བདག་བཅས་པས་མངའ་གསོལ་
མཛད། ཅེས་རང་ལོ་བརྒྱད་པ་བྱིས་པའི་དུས་ནས་རྒྱལ་བསྟན་སོ་སོ་ཐར་བའི་སྒོར་ཞུགས་ཤིང་
གྲྭ་རིགས་སྦྱིན་བདག་དང་བཅས་པས་འདུས་སྡེའི་ཁྲི་ལ་མངའ་གསོར་《གསོལ་》མཛད་པའི་
སྐབས་ཏེ་གསུམ་པའོ། ། ། །
ལེའུ་བཞི་པ། རིགས་ལམ་སོགས་ལ་བརྩོན་པ་བསྐྱེད་པ་དང་རྒྱལ་དབང་
ལྔ་པ་མཇལ་ཏེ་དབང་ལུང་ཐོབ་པའི་སྐོར།
༈ དེ་ནས་སྐྱིད་ཤོད་སྤྲུལ་སྐུ་རིན་པོ་ཆེས་གསུང་ནན་ཆེ་བ་དང་རྟེན་འབྲེལ་གྱི་སྒོ་འགྲིག་
པའི་ཁྱད་བཅས་སྤྲུལ་སྐུ་རིན་པོ་ཆེར་བྱང་ཆུབ་ལམ་གྱི་རིམ་པའི་བླ་མ་བརྒྱུད་པ་རྣམས་ཀྱིས་
གསོལ་འདེབས་ཀྱི་ལུང་ཕུལ་ཞིང་། སྤྲུལ་སྐུ་རིན་པོ་ཆེའི་སྐུ་མཆེད་ཨ་ནནྟའི་དགེ་རྩར་དངུལ་གྱི་
གདུང་ཁང་ཕུལ་དུ་བྱུང་བ་བཞེངས་འདུག་པར་ཡང་རབ་ཏུ་གནས་པའི་མེ་ཏོག་གི་ཆར་ཕབ།
དེ་མཐུན་འདུས་པ་རྒྱ་མཚོར་ཡང་རབ་སྟོན་གྱི་མང་འགྱེད་གྱ་ནོམ་པ་གནང་བ་དང་། དཔོན་མོ་
དགེ་ཚུལ་ནས་ངེད་ལ་རྟ་སྒ་འཁོར་ཆ་ཚང་སྤུས་གཙང་བ་ལྔ་བཅུ་སྐོར་གྱིས་མཚོན་པའི་དངོས་
སྤྱད་ཀྱི་སྐྱེས་ཚད་མེད་པ་བྱུང་། དེ་སྐབས་དཔལ་འཁོར་ཆོས་སྡེ། རྩེ་ཆེན། རི་ཁྲོད་དགའ་ལྡན་
སོགས་ཀྱི་མཁན་སློབ་གྲྭ་བཅས་བྱོན་པ་རྣམས་ཀྱིས། འདི་ཁའི་འདུས་ཚོགས་ལ་རྙེད་པ་བཟང་པོ་



གནང་ཐོག་ཚོགས་དབུར་ཡོང་དགོས་ཚུལ་བཞིན་ཕྱིན་ནས་མཎྜལ་དང་དངོས་པོའི་སྐྱེས་དུ་མ་
བཅས་རིང་འཚོའི་རྟེན་འབྲེལ་བསྒྲིགས་པར་མཛད། ཁོང་རྣམས་ལའང་མང་འགྱེད་སོགས་
བསྙེན་བཀུར་ཡང་དག་པར་བགྱིས། དེ་ནས་རྒྱལ་བསྟན་རིན་པོ་ཆེ་སྤྱི་དང་ཁྱད་པར་ཁམས་
གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུང་རྟོགས་ཀྱི་བསྟན་པ་དར་ཞིང་རྒྱས་པའི་རིམ་གྲོར་
དམིགས། ལོ་འདི་ནང་དུ་གཙང་རོང་ཁུལ་གྱི་དགོན་བརྒྱ་ཕྲག་བརྒལ་བར་དགེ་འདུན་སུམ་ཁྲི་
ཉིས་སྟོང་དགུ་བརྒྱ་ཙམ་འདུས་པ་སོ་སོར་མང་སྐོལ་ཕུལ་བ་ཁྱོན་སྡོམས་ཇ་ཁལ་སུམ་བརྒྱ་ཉེར་
གཉིས་དང་ཉག་བཅུ་བཞི། སྡོར་རིན་དངུལ་སྲང་ཕྱེད་སུམ་བརྒྱ་བརྒལ་བ། དངོས་པོ་སྣ་ཚོགས་
ཀྱི་འགྱེད་འབྲུ་ཐོག་ཏུ་ཕབ་པར་ཁལ་སུམ་ཁྲི་བཞི་སྟོང་ཉིས་བརྒྱ་བརྒལ་བ་ཐོབ་པ་བཏང་། དེ་
སྐབས་འབྲུམ་བུའི་ནད་ཡོད་པར་མཛོད་པ་སོགས་ནས་འཛེམས་པ་ལེགས་ཚུལ་ལྟར། རྒྱལ་ཟླའི་
ཚེས་བརྒྱད་ཀྱི་ཉིན་བཀྲ་ཤིས་ལྷུན་པོ་ནས་དབེན་གནས་བྱང་ཆུབ་ཆེན་པོའི་ཕོ་བྲང་དུ་འགྲོ་བར་
ཕྱོགས་པའི་ལམ་བར་དུ་སྣར་ཐང་མཁན་པོ་མང་ཡུལ་ལོ་ཆེན་ཚེ་བརྟན་རྒྱལ་མཚན་གྱིས་གཙོ་
མཛད། སློབ་དཔོན་རྣམ་པ་གྲྭ་སྤྱི་དང་བཅས་པས་བསུ་འཕྲེང་རྒྱས་པ་མཛད་པར་མང་འགྱེད་
སོགས་ཀྱིས་མཉེས་པར་བྱས་ནས། དབེན་གནས་བྱང་ཆུབ་ཆེན་པོའི་ཕོ་བྲང་དུ་སླེབས་ཤིང་།
དེར་བྱང་ཆེན་བསྒྲུབ་ལ་རྩེ་གཅིག་ཏུ་གཞོལ་བའི་དགེ་སློང་རྣམས་ལ་མང་ཇ། འགྱེད་དངུལ་སྲང་
རེ་ཕུལ་བས་མཚོན་བསྙེན་བཀུར་ནར་མར་བསྒྲུབས། བྱང་ཆེན་དུ་སྡོད་རིང་མདོ་སྡུད་པ།
འཇམ་དཔལ་མཚན་བརྗོད། བྱང་ཆུབ་ལམ་གྱི་སྒྲོན་མ། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་
ཆེན་པོའི་གསུང་མདུན་ལེགས་མ། བླ་མ་ལྔ་བཅུ་པ། བློ་སྦྱོང་མཚོན་ཆ་འཁོར་ལོ། རྨ་བྱ་དུག་
འཇོམས། རྗེ་བཙུན་བྱམས་པའི་བསྟོད་པ་ཚངས་སྤྱོད་མ། རྗེ་བཙུན་འཇམ་དབྱངས་ཀྱི་སྐུ་
བསྟོད་བསྟོད་སྤྲིན་རྒྱ་མཚོ་སོགས་བསྟོད་ཆེན་བཞི། གཞན་ཡང་ཆོས་གྲྭ་ཆེན་པོར་འདོན་སྲོལ་
ཡོད་པའི་ཆོས་སྤྱོད་ཀྱི་སྐོར་སོགས་འཛིན་སྐྱོར་བྱས། འདི་སྐབས་གདན་སར་ཡང་ལས་བྱེད་
རྣམས་ནས་ཁུར་ལེན་བྱས་པའི་དུས་གཏོར་སྐབས་ཆོས་སྲུངས་རྣམས་ལ་གསོལ་མཆོད་སྙན་ཤལ་
སོགས་དང་། འགལ་བྱེད་ཅེས་པ་ལྕགས་མོ་ཕག་ལོ་གསར་དུ་ཚེས་པའི་དགའ་སྟོན། ཆོ་འཕྲུལ་
སྨོན་ལམ་སྐབས་འདུས་ཚོགས་སུ་བསྙེན་བཀུར་སོགས་སྔར་ལས་མི་དམན་པ་བྱུང་འདུག་ཅིང་།
ལེགས་པའི་མཚན་མའམ། བདུད་ཀྱི་བར་གཅོད་དམ། ཉིང་འཁྲུལ་ངེས་པ་མེད་པ་ཇི་ལྟ་རུང་
ཚེས་བཞིའི་ནུབ་མོ་རྨི་ལམ་དུ་དཔལ་རྡོ་རྗེའི་འཇིགས་བྱེད་ཞལ་ཕྱག་ཡོངས་སུ་རྫོགས་པ་ཞབས་
A3



འོག་ན་སྲོག་ཆགས་མེད་པ་ཞིག་དང་། ཆོས་རྒྱལ་ལ་མ་ཧེ་མེད་པ་ཞིག་དང་། དཔལ་ལྡན་ལྷ་མོ་
དྲེའུ་ཡོད་པ་སོགས་ཆོས་སྐྱོང་བའི་བསྲུང་མ་དུ་མ་མངོན་སུམ་དུ་མཐོང་བ་ལྟ་བུའི་སྣང་བ་དང་།
ཁྱད་པར་རྡོ་རྗེ་འཇིགས་བྱེད་ལ་ཕར་བཀའ་བསྒོ་བྱེད་པ་ཞིག་རྨིས་ཤིང་། གཞན་ཡང་འཇམ་
དབྱངས་དཀར་སེར་དང་དབྱངས་ཅན་མ་ལ་བསྙེན་པ་བྱེད་རྩིས་ཀྱི་མགོ་ཚུགས་པ་དང་མཉམ་དུ་
སྦྲང་རྩི་སྐྱེལ་མི་དང་། བསྙེན་པའི་སྐབས་ལྷོ་ནས་ལྗོན་ཤིང་གི་འབྲས་བུ་གསར་པ་སྒྲོམ་བུ་བྱུར་
བུར་གཏམས་པ་སྟེར་མི་བྱུང་བ་དང་། མཚམས་གྲོལ་འཕྲུལ་བསམ་གཏན་པ་རྣམས་ཀྱིས་མཎྜལ་
འབུལ་དུ་བྱུང་བ་སོགས་རྟེན་འབྲེལ་གྱི་སྒོ་ལེགས་པར་འགྲིག་ཅིང་། མཉམ་མེད་སངས་རྒྱས་
བསྒོམ་པའི་སྣང་བརྙན་ལ་དངོས་བཤམས་ཡིད་སྤྲུལ་གྱི་མཆོད་པ་དང་སྙན་ཤལ་བཅས་ཕུལ་ནས།
རྗེ་བུ་རམ་ཤིང་པའི་བསྟན་པ་རིན་པོ་ཆེ་རྒྱས་པ་དང་། ཡིད་ཅན་ཀུན་ལ་ཕན་བདེ་བླ་ན་མེད་པ་
འབྱུང་བའི་སྨོན་ལམ་བཏབ། དེ་སྐབས་བྱང་ཆེན་པ་བློ་བཟང་ཤེས་རབ་ཀྱིས་ངེད་ལ་རྙེད་བཀུར་
ཡང་དག་བསྟབས་བྱུང་། ལོ་འདི་ཚེས་འཕྲལ་ནས་བཟུངས་གདན་སར། རྒྱལ་བ་ཟས་གཙང་
སྲས་ཀྱི་བཀའ་གངས་ཅན་གྱི་ཁྲོད་དུ་འགྱུར་རོ་ཅོག་གི་གླེགས་བམ་བརྒྱ་དང་བརྒྱད། གཞན་ཡང་
འགའ་ཞིག་ནས་མ་ཚང་བ་ཞལ་གསོ་བཅས་པར་དཔོན་ཡིག་དག་མཁས་བསྡུས་པ་བཅུ་ཕྲག་དགུ་
ལྷག་ཙམ་གྱིས་མགྱོགས་ལ་མ་བརྩིས་པར་དག་ལེགས་གཙོར་འདོན་བྱས་པ་ཟླ་བ་དྲུག་ལྷག་ཙམ་གྱི་
ཁོངས་སུ་ལེགས་པར་གྲུབ། ཁྲུམས་ཟླའི་དཀར་ཕྱོགས་དགའ་བ་གསུམ་པའི་ཉིན་དངོས་གཞི་
དང༌། དེའི་ཉིན་སྔོན་མ་ལ་སྦྱོར་བ་བཅས་སྔགས་གྲྭ་པ་རྣམས་ཀྱིས་འདུས་པ་འཕགས་ལུགས་མི་
བསྐྱོད་རྡོ་རྗེའི་དཀྱིལ་འཁོར་ཞལ་ཕྱེ་ནས་དམ་ཡེ་དབྱེར་མེད་དུ་བསྟིམ་པ་སོགས་རབ་ཏུ་གནས་པ་
རྒྱུད་སྡེ་དང་མཐུན་པ་རྒྱས་པའི་སྦྱིན་སྲེག་བཅས་དང་། འདུས་པ་རྒྱ་མཚོའི་ཚོགས་དང་ལྷན་
ཅིག་ཤིས་པ་བརྗོད་པའི་མེ་ཏོག་གི་ཆར་འབེབས་པ་བཅས་མཛད་པའི་ཡོན་དུ་དགེ་འདུན་སུམ་
སྟོང་བརྒལ་བར་རིན་ཆེན་གཉིས་པ་སྲང་རེ་དང་། སྔགས་གྲྭ་པ་རྣམས་ལ་འཕར་ཁ་བཏགས་རེ།
རྡོ་རྗེ་སློབ་དཔོན་སྔགས་གྲྭ་ཞལ་སྔ་ནས་ལ་ཡོན་འཕར་བཅས་བསྙེན་བཀུར་ཡང་དག་ངོས། ཡིག་
མཁན། ཞུས་ཆེན། མགོ་པ། ཉེར་མཁོའི་བཟོ་རིག་ལག་གཡོག་སོགས་ལ་གླ་ཡོན་བྲེ་ཚད་གྱི་
འབྲུ་ཁལ་སུམ་ཁྲི་དྲུག་སྟོང་དགུ་བརྒྱ་གྱ་གསུམ་བྲེ་བཞི་བཅས་ཐོབ་པར་ཁ་བཏགས། གསེར།
དངུལ། གོས་དར། ཇ། ལྕགས་རས། གྱོན་པ་སོགས་དངོས་པོ་སྤུས་གཙང་བ་སྣ་ཚོགས་
བཏང་ནས་མགུ་བར་བྱས་འདུག་ཅིང་། རབ་ཏུ་གནས་པའི་སྐབས་སུ་ཡང་མེ་ཏོག་གི་ཆར་
，
44



འབབ་པ་ཀུན་གྱིས་མཐོང་བས་ངོ་མཚར་དུ་འཛིན་པ་བྱུང་ཞེས་གླེང་། དེ་སྐབས་བྱང་ཕྱོགས་
ཨོའི་རོད་རྒྱལ་པོ་ཆེ་ཆེན་ཁང་དང་། དགའ་ལྡན་ཧོང་ཐའི་ཇི། ཁལ་ཁ་ཐུ་ཤེ་ཡེ་ཐུ་རྒྱལ་པོའི་
སྲས་སུ་སྐུ་འཁྲུངས་པ་འཇམ་དབྱངས་སྤྲུལ་པའི་སྐུ། གཞན་མ་རྒྱལ་ཁག་གཉིས་བཅས་ཀྱི་མི་སྣ་
ཕོན་ཆེ་བ་འབྱོར་བ་རྣམས་ཀྱིས་ངོས་འཕྲད་དགོས་ཚུལ་ནན་ཆེ་ཞིང་། ས་ཐག་རིང་པོ་ནས་
འོངས་པ་བཅས་རེ་བ་དོན་ལྡན་དུ་བསྒྲུབས། ལྷ་བབས་ཟླ་བའི་ནང་དུ། རྗེ་བཙུན་བླ་མ་ཙོང་ཁ་
པ་ཆེན་པོའི་དངོས་སློབ་ཚ་གོ་དཔོན་པོ་ངག་དབང་གྲགས་པ་ཞེས་སྙན་པའི་གྲགས་པས་ས་སྟེང་
མ་ལུས་པར་ཁྱབ་པ་དེ་ཉིད་ཀྱི་སྐུ་རིགས་སུ་འཁྲུངས་ཤིང་། དམ་པ་དེའི་གདན་ས་པ་མཁན་རིན་
པོ་ཆེ། གྲྭ་སློབ་དང་བཅས་སོགས་ངོས་འཕྲད་དུ་བྱོན་པ་རྣམས་ལའང་སྣེ་ལེན་ཞབས་ཏོག་ཡང་
དག་བསྒྲུབས། ཚེས་བཅུའི་ཉིན་ཐར་བ་དོན་དུ་གཉེར་བའི་རི་ཁྲོད་པ་རྣམས་ལ། ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་གསུང་འབུམ་ཐོར་བུ་བ་ནས་ཆོས་
འབྲེལ་འཕྲན་（ཕྲན་)བུ་ཕུལ། དེ་ནས་ཆོས་གྲྭ་ཆེན་པོར་འགྲོ་བར་མངོན་དུ་ཕྱོགས་པའི་ལམ་
བར་སྣར་ཐང་ཆོས་སྡེའི་མཁན་སློབ་དགེ་འདུན་དང་བཅས་པས་བསུ་བ་སེར་འཕྲེང་རྒྱས་པ་དང་
བཅས་ཆོས་སྡེར་བོས་ནས་བསྙེན་བཀུར་ཕུན་སུམ་ཚོགས་པ་མཛད་ཅིང་། དེ་ཁའི་དགེ་འདུན་
རྣམས་ལ་མང་ཇ་བཟང་པོའི་ཐོག་འགྱེད་ཁ་བཏགས་ཆེ་ལེགས་རེ་དང་། མཁན་སློབ་སྤྱི་མི་ཚང་
མར་དངོས་པོའི་སྐྱེས་མི་དམན་པ་བཅས་བསྟེབས་《བསྟབས་》པས་ཚང་མ་ཐུགས་རངས་པར་
བྱས་ནས། རྗེ་བཙུན་མ་ཕམ་མགོན་པོའི་སྣང་བརྙན་གྱིས་མཚོན་ཕྱི་ནང་གི་རྟེན་གསུམ་རྣམས་
ཞིབ་ཏུ་མཇལ་ཏེ། སྙན་ཤལ་ལྷ་གོས་བཟང་པོ་ལྷབ་ལྷུབ་ཏུ་གསོལ་བ་སོགས་དངོས་བཤམས་ཡིད་
སྤྲུལ་གྱིས་མཆོད་ནས། རྗེ་བཀའ་གདམས་གོང་མའི་རིང་ལུགས་བཟང་པོ་མ་ཉམས་ཤིང་གོང་
ནས་གོང་དུ་འཕེལ་བ་དང་། རིགས་དང་དཀྱིལ་འཁོར་ཀུན་གྱི་བདག་པོ་མཁན་ཆེན་ཐམས་ཅད་
མཁྱེན་གཟིགས་ཆེན་པོས་དབུས་བསྟན་པ་འཛིན་པའི་སྐྱེས་ཆེན་དམ་པ་རྣམས་ཀྱི་ཞབས་པད་
བསྐལ་བརྒྱར་བརྟན་ཞིང་རྣམ་པར་དཀར་བའི་འཕྲིན་ལས་ཀྱི་གདུགས་དཀར་པོས་སྲིད་གསུམ་
མ་ལུས་པར་ཁྱབ་པ་དང་། ཕ་མར་གྱུར་པའི་འགྲོ་བ་མ་ལུས་པ་སྡུག་བསྔལ་རྒྱུ་བཅས་དང་བྲལ་
ནས། རྟག་ཏུ་དགེ་བ་བཅུ་ལ་སྤྱོད་པ་དང་བདེ་བ་བླ་ན་མེད་པ་དང་ལྡན་པར་གྱུར་ཅིག་པའི་
སྨོན་ལམ་ཡང་དག་པ་བཏབ། དེ་ནས་ཆོས་གྲྭ་ཆེན་པོ་ནས་སློབ་དཔོན་རྣམ་པ་སོགས་དང་།
གཞན་ཡང་སེར་སྐྱ་ཆེ་དགུའི་རྟ་བསུ་བ་སུམ་བརྒྱ་བརྒལ་ཙམ་དང་། སེར་འཕྲེང་རྒྱས་པ་བཅས་
45



བསུས་ནས་གཟིམ་ཁང་རྒྱལ་མཚན་མཐོན་པོར་སླེབས་ཤིང་། འདུས་ཚོགས་སུ་མང་འགྱེད་
བཟང་པོ་དང་། སྦྱིན་བདག་སོ་སོར་ཡང་རྙེད་པ་བཟང་པོ་བསྟབས། དེ་ནས་མི་རིང་བར་རིན་
ཆེན་རྩེ་ནས་སྡེ་པ་ལྷ་བཟང་བྱུས་ལེགས་ཕེབས་ཏེ། ནོར་བུ་ཆོས་འཁོར་གླིང་བའི་གྲྭ་ཁང་དུ་བོས་
ནས་བསྙེན་བཀུར་ཡང་དག་མཛད་ཅིང་། གྲྭ་ཁང་ལ་ ཤིས་པ་བརྗོད་པའི་མེ་ཏོག་གི་ཆར་
འབེབས་པ་དང་བླ་མའི་རྣལ་འབྱོར་གྱི་ཆོས་འབྲེལ་ཕུལ་ནས་ཐུགས་བཞེད་བསྐངས། དེ་ནས་
རྒྱུད་གྲྭ་པ་རྣམས་ཀྱིས་རྒྱུད་ཁང་དུ་ཡོང་དགོས་གསུང་བ་ལྟར་ཕྱིན་པས་རྙེད་བཀུར་ལེགས་པར་
མཛད། རྒྱུད་གྲྭ་པ་རྣམས་ལ་བྱང་ཆུབ་ལམ་རིམ་ནས་ཆོས་ཐུན་གཅིག་རྟེན་འབྲེལ་ཙམ་དུ་ཕུལ།
དེ་ནས་བྱང་ཆེན་དུ་ཡང་སྡོད་ཡུན་རིང་བའི་སྟབས་ཆོས་གྲྭ་ཆེན་པོའི་དགེ་འདུན་སུམ་སྟོང་བརྒལ་
བ་དང་། གཞན་ཡང་དབུས་གཙང་ཁམས་ཀོང་སོགས་ཕྱོགས་མཐའ་དག་ནས་ངོས་འཕྲད་དུ་
ཆེད་གཉེར་བྱོན་པ་རྣམས་ཀྱི་བཞེད་པའང་བསྐངས། འདུ་ཁང་ཆེན་མོ་དང་། གཙང་ཁང་།
བྱམས་ཁང་། སྒྲོལ་མ་ལྷ་ཁང་རྣམས་ལ་ལོ་འཁོར་གྱི་མཆོད་མེར་མར་ཁལ་བདུན་ལྷག་བཅུ་ཕྲག་
བཞི། གཞན་མ་རྟེན་གསུམ་བཞུགས་ཁང་སྤྱི་དང་། སྔགས་གྲྭའི་འདུ་ཁང་གི་རྒྱུན་མཆོད་དཀར་
རྒྱུན་གཏོར་གསོས་མར་མེ་དང་། མཆོད་ཁང་རྣམས་ཀྱི་ལོ་འཁོར་མཆོད་མེ་བཅས་ཁྱོན་མར་ཁལ་
ལྔ་བརྒྱ་དང་བརྒྱད་ཅུ་གྱ་གསུམ། རྗེ་དེ་ཉིད་ཀྱི་སྐུ་གདུང་རིན་པོ་ཆེ་དང་སྟེང་གི་མཆོད་ཁང་
གཉིས་བཅས་པའི་མཆོད་མེར་མར་ཁལ་ཉིས་བརྒྱ་དང་བདུན། མར་གྱི་ཞལ་ཟས་རྒྱུར་མར་ཁལ་
བཅུ་དགུ་བཅས་ལོ་ལྟར་འཆར་ཅན་དགོས་པ་རྣམས་ཀྱང་ལོ་རེ་བཞིན་འཚོག་མེད་ཕུལ་ཞིང་།
དུས་ཆེན་བཞི་ལའང་སྣ་ལྔའི་སྟོང་མཆོད་ཕུལ་དུ་བྱུང་བ་དང་། དུས་མཆོད་སོ་སོའི་མང་འགྱེད།
དགེ་འདུན་རྣམས་ལ་ཕོགས་ཇ་ཚུལ། དབུལ་ཞིང་ཕོངས་པ་རྣམས་ལ་སྦྱིན་གཏོང་སོགས་སྟར་
ཆགས་བགྱིས་ཤིང་། དུས་གཏོར་གྱི་བསྐང་གསོར་ཡང་འཆག་མེད་ཕྱིན་ནས་བསྟན་སྲུངས་
རྣམས་ལ་མཆོད་གཏོར་རྒྱས་པ་དང་བསྐང་གསོ་བ་རྣམས་ཡོན་གྱིས་མཉེས་པར་བྱས། ཡོངས་
འཛིན་ཞེས་པ་ཆུ་ཕོ་བྱི་ལོ་ཚེས་བའི་དགའ་སྟོན་ཉིན་བསྐང་གསོ་བ་རྣམས་དང་ལྷན་ཅིག་བླ་མ་ཡི་
དམ་བསྟན་སྲུངས་རྒྱ་མཚོའི་ཚོགས་རྣམས་དངོས་བཤམས་ཡིད་སྤྲུལ་གྱིས་མཆོད་ནས། སྦྱིན་
བདག་སེར་སྐྱའི་ཚོགས་དང་ལོ་གསར་གྱི་རྟེན་འབྱུང་སྐྱེལ་མི་སོགས་དགའ་སྟོན་གྱིས་མཉེས་པར་
བྱས། ཚེས་གཉིས་ཀྱི་ཉིན་ནས་བཟུངས་ཉིན་གསུམ་གྱི་བར་སྤྱི་སྐྱུར་དང་། ཆོ་འཕྲུལ་སྨོན་ལམ་
གྱི་ཚོགས་དབུར་ཉིན་ལྔ་ཙམ་ཕྱིན་སྐབས་དགེ་འདུན་རྣམས་སྨོན་ལམ་སོགས་ཆོས་སྤྱོད་ཀྱི་རིམ་པ་



གོང་འཕེལ་དུ་འདུག་པར་རྗེས་སུ་ཡི་རང་གི་དགའ་བ་སྐྱེས་ཤིང་། ངེད་རང་ནས་ཀྱང་དགེ་
འདུན་ལ་བསྙེན་བཀུར་བ་དང་། བསྔོ་བའི་རྟེན་སྟོབ་མི་བྱུང་བ་རྣམས་ཀྱི་དགེ་བས་མཚོན་རང་
གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་རྩ་རྣམས་ཕ་མར་གྱུར་པའི་
འགྲོ་བ་མ་ལུས་པར་ཕན་བདེ་བླ་ན་མེད་པ་འབྱུང་བའི་རྒྱུར་བསྔོ་བ་སོགས་བསྔོ་སྨོན་ཡང་དག་
བགྱིས། དེ་སྐབས་ཕྱོགས་མཐའ་དག་ནས་བསག་སྦྱངས་དོན་དུ་གཉེར་བའི་སྐྱེ་བོའི་ཚོགས་ཇི་
སྙེད་འདུས་པར་མ་ཎི་དགེ་བསྐུལ་བ་སོགས་ཀྱིས་ལག་དབང་དུ་གྲགས་པ་དགོས་ཚུལ་གྱི་འདོད་པ་
བསྒྲུབས། དེ་ནས་དབང་ཕྱོགས་གོང་མའི་རྒྱལ་ཁབ་ཆེན་པོ་ནས་གསེར་ཡིག་མི་སྣ་ཕོན་ཆེ་བ་
དང་། བླ་སྨན་པ་བྱམས་གླིང་ཨེམ་ཆི་སངས་རྒྱས་རྒྱལ་མཚན་སོགས་འབྱོར་བར། གོང་མ་ཆེན་
པོ་ནས་གསེར་ཡིག་སྐྱེས་དང་བཅས་པ་དང་། གཞན་མ་སོ་སོ་ནས་ཀྱང་དངོས་པོའི་སྟེར་ཆ་དུ་མ་
བསྟབས་བྱུང་ཞིང་། ཁྱད་པར་བྱམས་གླིང་ཨེམ་ཆིས། རྗེ་བཙུན་མ་ཕམ་མགོན་པོ་གཙོ་བོར་
བཞུགས་པའི་སངས་རྒྱས་སོ་ལྔ་དང་། རྒྱ་གར་གྱི་མཁས་པ་རྒྱུན་དྲུག་དང་མཆོག་གཉིས། བླ་མ་
ཆོས་སྐྱོང་སོགས་ཀྱིས་བསྐོར་བའི་གོས་སྐུ་ངོ་མཚར་ཅན་དཀྱུས་ལ་གཞུ་འདོམ་བཅོ་བརྒྱད་ཙམ་
ཡོད་པ་རྒྱ་བཟོ་མ་སྤུས་ལེགས་བཅས་དངོས་པོ་ཕོན་ཚེའི་སྟེར་ཆ་མཛད་བྱུང་བར་ཁོང་རྣམས་ལ་
རྗེས་གནང་སོགས་འདོད་ཆོས་དང་ཟང་ཟིང་གི་དངོས་པོས་མགུ་བར་བྱས། ཟླ་བ་གསུམ་པའི་
ནང་དུ་རྒྱལ་མཚན་མཐོན་པོའི་ཡང་ཐོག་ཉི་འོད་འཁྱིལ་བར་མཁར་ལས་གསར་དུ་བཙུགས་པར།
སློབ་དཔོན་རིན་པོ་ཆེ་ནས། གཡེང་དབང་གིས་སློབ་གཉེར་སོགས་ལ་གནོད་པས་གཙུག་ལག་
ཁང་གི་བླ་མ་ལྷ་ཁང་དུ་སྤོས་ན་འགབ་ཚུལ་བཀའ་བཞིན་བྱས་ནས། བསྡུས་དཔེ། རྒྱུ་འབྲས།
ཐལ་འགྱུར། དྲུག་སྒྲ་སོགས་འཛིན་སྐྱོར་བྱས་ཏེ། དགོང་མོ་རིགས་ལུང་ཆོས་སྤྱོད་ཀྱི་ཚོགས་
དབུར་ལན་གསུམ་ཕྱིན་ནས་བགྲོ་གླེང་གི་དམ་བཅའ་བྱས། དེ་སྐབས་ནམ་མཁའ་དག་པ་ཡོད་
བཞིན་པར་སྤྲིན་གློ་བུར་དུ་འདུས་ནས་ཁ་བ་དལ་བུས་བབས་པར་འགའ་ཞིག་མེ་ཏོག་གི་ཆར་
བབས་ཞེས་ཀྱང་གླེང་། བྱ་ཁྱུང་ཆོས་རྗེ་ཡེ་ཤེས་རྒྱ་མཚོ་དང་། ཨོའི་རོད་ཀྱི་དཔོན་རིགས་འགའ་
ཞིག་བཅས་འབྱོར་བས་རྙེད་པ་དཔག་མེད་བྱུང་ཞིང་དེ་དག་གི་བཞེད་པའང་ལེགས་པར་
བསྐངས། ཆུ་བྱི་རང་ལོ་བཅུ་པ་ཟླ་བ་ལྔ་པའི་ཚེས་ལྔའི་ནུབ་མོ་རྨི་ལམ་ལ་ཐེག་པ་ཆེན་པོའི་དམ་
པའི་ཆོས་དཀོན་མཆོག་བརྩེགས་པ་ཡོངས་སུ་རྫོགས་པ་བཟུང་ནས་བསྐྱར་བས། སློབ་དཔོན་
རིན་པོ་ཆེ་ཤིན་ཏུ་དགྱེས་ནས་ཕྱག་གནང་བའི་སྣང་བ་བྱུང་ཞིང་། ཚེས་བརྒྱད་ཀྱི་ཉིན་རྩོམ་པའི་



ཚིག་དོན་ཐོར་བུ་བློ་ཡུལ་དུ་འཆར་བའང་བྱུང་བར། ཨོཾ་སྭསྟི། དུས་གསུམ་རྒྱལ་བ་ཀུན་གྱི་
མཆོག །ཐམས་ཅད་མཁྱེན་པས་རྗེས་སུ་བཟུངས། །གུས་པ་ཆེན་པོས་སྙིང་ནས་བཏུད། ཅེས་
པ་དང་། སླར་ཡང་། འདོད་ཁམས་དབང་ཕྱུག་རེ་མ་ཏི་སོགས་ཀྱིས། །དངོས་བཤམས་ཡིད་
ཀྱིས་སྤྲུལ་པའི་མཆོད་སྤྲིན་འདི། །མྱུར་དུ་བཞེས་ལ་རྣལ་འབྱོར་འཁོར་བཅས་ཀྱི། །འགལ་རྐྱེན་
ཀུན་སོལ་མཐུན་རྐྱེན་མ་ལུས་སྒྲུབས། དེང་འདིར་ཡིད་ལ་བསམས་པར་གྱུར་པ་རྣམས། །
གེགས་མེད་ཡིད་བཞིན་འགྲུབ་པར་མཛད་དུ་གསོལ། ཞེས་པ་འདི་ནི་བཙུན་པ་བློ་བཟང་ཡེ་ཤེས་
ཀྱིས་ཟླ་བ་དྲུག་པའི་དཀར་ཚེས་དགའ་བ་དང་བོའི་ཉིན་སྦྱར་བའི་ཡི་གེ་བ་ནི་ཕུན་ཚོགས་རྣམ་
རྒྱལ་ལོ། །ཡང་ཚེས་དྲུག་གི་ནུབ་མོ་རྨི་ལམ་དུ། ནམ་མཁའ་ལ་འཇའ་གུག་སྟེ་ཤར་བ། དེ་སྒོར་
མོར་སོང་བའི་དཀྱིལ་ན་རྗེ་བཙུན་འཇམ་པའི་དབྱངས་དམར་སེར་བཞུགས་པའི་ཐུགས་ཀ་ནས་
འོད་ཟེར་འཕྲོས་པ་བདག་ཉིད་ཀྱི་སྙིང་ཁར་ཐིམ་པ་དང་། ་ ཐོ་རངས་མཆོད་ཁང་ཆེན་མོར་རྗེ་དེ་
ཉིད་ཀྱི་སྐུ་གདུང་འཕན་ཕྱེ་ཕུར་སོགས་ཕུལ་ཏེ་མཆོད་པ་བྱེད་པའི་སྣང་བའང་བྱུང་། སངས་
རྒྱས་ཆོས་ཀྱི་འཁོར་ལོ་བསྐོར། །སེམས་ཅན་ཐམས་ཅད་རྟག་ཏུ་བདེ། ། དགོས་འདོད་ཐམས་
ཅད་ཚར་དུ་ཕབ། །མཐར་ཐུག་སངས་རྒྱས་འགྲུབ་པར་ཤོག །ཅེས་དང་། རྗེ་བཙུན་ཆོས་ཀྱི་
རྒྱལ་པོ་དཔལ་བཟང་པོའི། །བཤད་སྒྲུབ་བསྟན་པའི་བྱ་བ་ལེགས་ཚོགས་རྣམས། །ཡར་ངོའི་ཟླ་
ལྟར་འཕེལ་ཞིང་རྒྱས་པ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། ་ ཞེས་པའང་
བཙུན་པ་བློ་བཟང་ཡེ་ཤེས་ཀྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའི་
ཡི་གེ་བ་ནི་ཕུན་ཚོགས་རྣམ་རྒྱལ་ལོ། །དེ་ནས་ཚེས་བཅུ་གཉིས་ཀྱི་ཉིན་རྒྱལ་མཚན་མཐོན་པོར་
སྤོས་ནས། གྲོ་བཞིན་ཟླ་བའི་ཚེས་གཉིས་གཟའ་སྐར་སྦྱོར་བ་ཕུན་སུམ་ཚོགས་པའི་ཉིན། སློབ་
དཔོན་རྣམ་པས་གཙོ་མཛད་ལས་བྱེད་རྣམས་ཀྱིས་ཚོགས་དབུར་འབོད་པ་མཛད་དེ། སྤྱི་སྒེར་སོ་
སོ་ནས་འབུལ་ནོར་བཟང་པོ་མཎྜལ་དང་བཅས་རིང་འཚོའི་རྟེན་འབྲེལ་བསྒྲིག་པར་མཛད།
མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་བརྟན་བཞུགས་གསོལ་
འདེབས་དང་། ངེད་རང་གི་རིང་འཚོའི་ཚིགས་བཅད་ལེ་ཚན་གཉིས་པོ་ཚོགས་པའི་ཞལ་འདོན་
དུ་བཙུགས་སོང་ཞིང་། དེའི་ཚེ་འདུས་ཚོགས་ལ་རྗེ་བདག་ཉིད་ཆེན་པོའི་གསུང་མདུན་ལེགས་
མའི་ལུང་གི་ཆོས་འབྲེལ་ཀྱང་ཕུལ། ཚེས་བཅུ་གསུམ་གྱི་ཉིན་ཞལ་སྔ་ནས་ངག་དབང་དོན་གྲུབ་
པས་ཐོས་བསམ་གླིང་གྲྭ་ཚང་དུ་འབོད་པ་མཛད་ནས་དགའ་སྟོན་བཟང་པོའི་ཐོག་བླ་སྤྱི་དང་།
48



མི་ཚན་སོ་སོ་ནས་དངོས་པོའི་ཚན་གྲངས་མཎྜལ་བཅས་རིང་འཚོའི་རྟེན་འབྲེལ་ལེགས་པར་
བསྒྲིགས། དེར་ཡང་སོ་སོར་ལན་འདེབས་མི་དམན་པ་དང་རྗེ་བདག་ཉིད་ཆེན་པོའི་གསུང་
འབུམ་ཐོར་བུ་བ་ནས་ཆོས་ཐུན་ཕུལ་བས་མཉེས་པར་བྱས། དེ་ནས་གཙང་ཁུལ་གྱི་དགེ་དགོན་
སོ་སོ་དང་། རི་ཁྲོད་ཀྱི་སྡེ་རྣམས་སུ་མང་ཇ་བཟང་པོའི་ཐོག་མཁན་ཆེན་ཐམས་ཅད་མཁྱེན་པ་
ཆེན་པོའི་ཞབས་བརྟན་གསོལ་འདེབས་ཞལ་འདོན་དུ་བཙུགས་ཤིང་བསྟན་འགྲོའི་མགོན་དུ་
ཞབས་ཟུང་བསྐལ་བརྒྱར་འཚོ་ཞིང་གཞེས་བའི་སྨོན་ལམ་ཡང་དག་བཏབ། དེ་སྐབས་གཟིམ་
ཆུང་ཉི་འོད་འཁྱིལ་བའི་ཤིང་རྩི་སོགས་ལེགས་པར་གྲུབ་པ་དང་། ཐོན་ནས་སྡེ་སྲིད་དམག་
དཔོན་དྲུང་ཕེབས་པ་སྟབས་གཅིག་ཏུ་འགྲིག་པས་སྦྱིན་བདག་མཛད་དེ་ལྷ་བབས་ཟླ་བའི་ཚེས་
བཅུ་གཉིས་ཀྱི་ཉིན་རྒྱུད་གྲྭ་པ་རྣམས་ཀྱི་ཐོག་ཚོགས་ཆེན་ནས་རིག་ཆེན་པ་ཡན་བཅས་ནས་རབ་
ཏུ་གནས་པ་དང་ཞལ་དྲོ་བཅས་ཉིན་གཉིས་མཛད་པར་རབ་སྟོན་ཕུལ་དུ་བྱུང་བ་དང་། ངེད་
ལའང་རྙེད་པ་ཕུན་སུམ་ཚོགས་པའི་ངོས་འདུས་ཚོགས་སུ་ཁ་བཏགས་རེའི་འགྱེད་བཅས་རྟེན་
འབྲེལ་གྱི་སྒོ་ལེགས་པར་བསྒྲིག་པར་མཛད། དེ་རྗེས་སྡེ་སྲིད་རིན་ཆེན་རྩེ་བ་ལྷ་བཟང་བྱུས་
ལེགས་བྱོན་ནས་འདུས་ཚོགས་སུ་མང་ཇ་བཟང་པོའི་བསྙེན་བཀུར་དང་། ཁྱད་པར་ཟླ་བ་བཅུ་
པའི་ཚེས་གཅིག་གི་ཉིན་རྒྱུད་གྲྭ་པ་རྣམས་དང་། ནོར་བུ་ཆོས་འཁོར་གླིང་པའི་གྲྭ་རིགས་རྣམས་
ལྷན་ཅིག་འཚོགས་པས་རྒྱལ་བ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་ཆོ་ག་མཛད་པའི་སྒོ་
ནས་རིང་འཚོའི་རྟེན་འབྲེལ་བསྒྲིག་པར་མཛད་པའི་སྦྱིན་བདག་མཛད་ནས་དགའ་སྟོན་དང་
དངོས་པོའི་སྐྱེས་གཟབ་རྒྱས་གནང་ཞིང་། སྡེ་སྲིད་དཔོན་གཡོག་ལའང་རྙེད་པ་ཕུན་སུམ་ཚོགས་
པས་དགྱེས་པར་བྱས། དེ་ནས་རྗེ་བདག་ཉིད་ཆེན་པོའི་དུས་མཆོད་ཉིན། འདུས་ཚོགས་སུ་མང་
ཇ་བཟང་པོའི་ཟོག་དགེ་འདུན་རེའི་ཕྱག་ཏུ་འབྲུ་ཁལ་བཅུར་འབབ་ངེས་ཀྱི་དངོས་པོ་ཚན་ཆེ་བ་
སྤུངས་ཤིང་། གཞན་ཡང་དཀོན་མཆོག་རིན་པོ་ཆེ་རྣམ་པ་གསུམ་མཆོད་པ་དང་། དབུལ་ཞིང་
ཕོངས་པའི་ཚོགས་ལ་སྦྱིན་པའི་ལག་རིང་རྐྱང་བ་སོགས་དད་ལྡན་རྣམས་ཀྱིས་རེ་ལྟོས་བཅས་ནས་
བསྟབས་པའི་དངོས་པོ་རྣམས་ཆུད་མི་ཟ་བ་འོང་བའི་བློའི་མཐུ་ཇེ་ཆེར་བསྐྱེད་པའི་བགྱི་བ་མི་
དམན་པའི་ངོས་ནས་སློབ་སྦྱོང་ལ་བརྩོན་པར་བྱས། དེ་ཡང་ལོ་སྔོན་མ་དང་འདི་ལོའི་ནང་དུ་
དགེ་འདུན་གྱི་སྡེ་སོ་སོར་ཞབས་ཏོག་བསྒྲུབས་པ་སྔོན་དུ་འཁོད་པ་རྣམས་ཀྱི་ཁོངས་སུ་མ་གཏོགས་
པ། སེར་འབྲས་དགེ་གསུམ་གྱིས་མཚོན་པའི་དབུས་ཁུལ་གྱི་དགོན་སྡེ། ཆོས་གྲྭ་ཆེན་པོ་འདིས་
49



མཚོན་པའི་གཙང་རོང་ཁུལ་གྱི་དགོན་སྡེ་རྣམས་སུ་བསྙེན་བཀུར་ཞུས་པར་ཁྱོན་བཟང་ཇ་མཁར་
རྒྱའི་ཁལ་ཆིག་སྟོང་ལྔ་བརྒྱ་དང་སུམ་ཅུ་སོ་ལྔ་སྤོར་དོ། ་ སྡོར་རིན་དང་ཡོན་སོགས་ལ་དངུལ་སྲང་
ལྔ་བརྒྱ། དེ་ཕྱིན་གཡུ། བྱུ་རུ། སྤོས་ཤེལ། གོས་དར། རས་ཆ། གྱོན་པ་སོགས་དངོས་པོ་སྣ་
ཚོགས་འབྲུར་ཕབ་པར་བྲེ་ཚད་ཀྱི་ནས་ཁལ་ཆིག་འབུམ་སུམ་ཁྲི་ལྔ་བརྒྱ་རྣམས་རི་བ་ཕུལ། དུས་
གཏོར་སྐབས་ཆོས་སྲུངས་རྒྱ་མཚོར་མཆོད་གཏོར་སྙན་ཤལ་སོགས་དང་། བསྐང་གསོ་བ་རྣམས་
ལའང་ཞབས་ཏོག་ལེགས་པར་བསྒྲུབས། དེ་ནས་བག་ཡོད་ཅེས་པ་ཆུ་མོ་གླང་ལོ་གསར་དུ་ཚེས་
པའི་དགའ་སྟོན་དང་། སྤྱི་སྐྱུར་ཉིན་གསུམ་ལ་ཕྱིན་ཞིང་། ཆོ་འཕྲུལ་ཆེན་པོའི་དུས་ཆེན་སྐབས་
དགེ་འདུན་ལ་བསྙེན་བཀུར་ཞབས་ཏོག་ཕུན་སུམ་ཚོགས་པའི་ངོས་དགེ་འདུན་རྣམས་ཀྱི་སྨོན་
ལམ་གོང་འཕེལ་དང་། ངེད་རང་ནས་ཀྱང་དད་ལྡན་གྱི་སྐྱེ་རྒུ་བགྲང་ལས་འདས་པ་འདུས་པ་
རྣམས་ཀྱི་འདོད་པ་རྫོགས་པར་བསྐངས། དེ་སྐབས་ཁལ་ཁ་དྷའི་སྦུང་ཧོང་ཐའི་ཇིས་མཚོན།
དཔོན་ཁག་བཞི་འཁོར་བཅས་འབྱོར་བས་དངོས་པོ་སྐྱེས་ཕུན་སུམ་ཚོགས་པ་བསྟབས་བྱུང་ཞིང་།
དེ་དག་སོ་སོའི་ཡིད་ཀྱི་ཤིང་རྟ་ཆོས་ཀྱི་ནོར་བུས་གང་བར་བྱས། བཅུ་གསུམ་དུས་ཆེན་གྱི་མང་
འགྱེད་རྣམས་ཀྱང་སྔར་ལྟར་བསྒྲུབས། དེ་སྐབས་རྣམ་འགྲེལ་ལེའུ་བཞིའི་ཡིག་ཆ་ འཇམ་
དབྱངས་དགེ་འདུན་བློ་བཟང་བའི་གསུང་རྒྱུན་སྟེང་ནས་སློབ་དཔོན་རིན་པོ་ཆེས་འཁྲིད་པར་
མཛད་དེ། དཔྱིད་ཆོས་གཉིས་པའི་རིགས་ལུང་ལ་བརྟག་པར་ཕྱིན་ནས་བགྲོ་གླེང་ཡང་དག་
བགྱིས་པས་དགེ་འདུན་རྣམས་ཀྱིས་དགྱེས་ཚུལ་ཆེ་བར་མཛད། འདི་སྐབས་སློབ་དཔོན་རིན་པོ་
ཚེའི་བཀའ་ནན་ཤིན་ཏུ་ལྕི་བ་དང་ལེན་གྱིས་མདོ་སྔགས་ཀྱི་སློབ་སྦྱོང་ལ་བརྩོན་པ་ལྷོད་མེད་
བགྱིས་ཤིང་། ཟླ་བ་བརྒྱུད་པར་ཤར་ཕྱོགས་འཇམ་དབྱངས་གོང་མ་རྒྱལ་པོའི་མི་སྣ་བསྟན་འཛིན་
དགེ་སློང་སོགས་ཕོན་ཆེ་བ་འབྱོར་བར་གོང་མ་ཆེན་པོ་ནས་བཀའ་མཆིད་གནང་སྐྱེས་བཟང་པོ་
དང་། མི་སྣ་སོ་སོ་ནས་ཀྱང་རྒྱ་ཟོག་གི་སྟེར་ཆ་གྱ་ནོམ་པ་བྱུང་ཞིང་། འདུས་པ་རྒྱ་མཚོར་ཡང་
མང་འགྱེད་སོགས་ཀྱི་རྙེད་བཀུར་བླ་མེད་མཛད། ཁྱད་པར་འབྲོང་རྩེ་རབ་འབྱམས་པ་བསྟན་པ་
དར་རྒྱས་ཀྱིས་འདུས་ཚོགས་སུ་མང་འགྱེད་ཀྱི་བསྙེན་བཀུར་ཕུན་སུམ་ཚོགས་པའི་ཐོག་འབོད་
པར་མཛད་དེ་བདོག་པའི་སྐྱེས་བཟང་པོ་མཎྜལ་དང་བཅས་རིང་འཚོའི་རྟེན་འབྲེལ་བསྒྲིགས་
བྱུང་། དེ་དག་ལ་ཡང་རྗེ་བཙུན་བླ་མ་ཙོང་ཁ་པ་ཆེན་པོ་དང་པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་དཔལ་བཟང་པོའི་བཀའ་འབུམ་ནས་འདོད་ཆོས་ཀྱི་རིམ་པ་མང་ཙམ་
50



སྦྱིན་པས་མགུ་བར་བྱས། དེ་ནས་རིམ་བཞིན་ཁམས་ཕྱོགས་ནས་སེར་སྐྱའི་ཚོགས་སྟོང་དུ་ཉེ་བ་
འབྱོར་བ་རྣམས་ལ་ཡང་ཆོས་དང་ཟང་ཟིང་གི་འབྱོར་པས་ཚིམ་པར་བགྱིས། བླ་མ་རིན་པོ་ཆེ་
དྲུང་པ་རྒྱལ་ཚབ་བས་གཙོ་མཛད། རི་སུལ་དུ་ཡང་དག་པའི་དོན་ལ་རྩེ་གཅིག་ཏུ་གཞོལ་བའི་
སྤོང་བ་པ་དུ་མ་འབྱོར་པ་རྣམས་ཀྱིས་བསྟན་འགྲོའི་དོན་དུ་རིང་དུ་འཚོ་ཞིང་ཆོས་ཀྱི་འཁོར་ལོ་རྒྱ་
ཆེར་བསྐོར་དགོས་པའི་རྒྱུ་མཚན་མཎྜལ་དང་བཅས་རིང་འཚོའི་རྟེན་འབྲེལ་བསྒྲིགས། དེ་
མཐུན་མངའ་རིས་པའི་གྲྭ་གསར་ཡང་མང་དུ་འབྱོར་པ་རྣམས་དང་ལྷན་ཅིག་ཏུ་བླ་མ་མཆོད་པ་
དང་། ཕྱག་ཆེན་རྩ་འགྲེལ་གྱི་ལུང་། རི་ཁྲོད་པ་དགེ་སློང་རེར་ཕྱག་འགྱེད་ཁ་བཏགས། དངུལ་
ཞོ་ལྔ་རེ། སོ་སོར་ཇ་ཚུལ་གྱི་ཐེས་ཀྱང་ཕུལ་བས་མཚོན་ཆོས་དང་ཟང་ཟིང་གི་སྒོ་ནས་བསྙེན་
བཀུར་ཡང་དག་བསྒྲུབས། དེ་ཡང་བླ་མ་དྲུང་བ་རིན་པོ་ཆེ་དེ་ནི་པཎ་ཆེན་ཐམས་ཅད་མཁྱེན་པ་
དེ་ཉིད་ཀྱི་དངོས་སློབ་སྒྲུབ་པའི་རྒྱལ་མཚན་འཛིན་པ་རྣམས་ཀྱི་ནང་ནས་མཆོག་ཏུ་གྱུར་པ་དང་།
སྐུ་ན་ཤིན་ཏུ་སྨིན་པས་ཕེབས་དཀའ་བ་ཡོད་རུང་བདག་ལ་ཤིན་ཏུ་དགྱེས་པའི་ཐུགས་བརྩོན་ཆེན་
པོས་ཕེབས་པར། བདག་ཀྱང་དགའ་སྤྲོ་དཔག་མེད་བྱུང་ཞིང་། དྲུང་བ་རིན་པོ་ཆེའང་བདག་
ལ་འབྲལ་མི་ཕོད་པ་ལྟ་བུའི་དགྱེས་ཚོར་མཛད་པ་བྱུང་། འདི་སྐབས་སྔོན་སྟོན་པ་ཡང་དག་པར་
རྫོགས་པའི་སངས་རྒྱས་ཀྱིས་ལུང་བསྟན་པའི་འཕགས་ཡུལ་གྱི་སྐྱེས་ཆེན་དམ་པ་རྣམས་དང་།
གཞན་ཡང་མདོ་སྔགས་ཀྱི་དགོངས་དོན་ཕྲ་རགས་འབྱེད་པ་ལ་མི་ཞུམ་པའི་སྤོབས་པ་བརྙེས་ནས་
རྒྱལ་བའི་བཀའི་དགོངས་པ་མཐའ་དག་འཕགས་པའི་ཡུལ་དུ་བཀྲལ་བའི་པཎ་གྲུབ་རྣམས་ཀྱི་
གསུང་གངས་ཅན་གྱི་ལྗོངས་འདིར་ལོ་པཎ་རྣམས་ཀྱིས་བསྒྱུར་བ་རྣམས། རྩོད་དུས་ཀྱི་རྒྱལ་བ་
གཉིས་པ་ཐམས་ཅད་མཁྱེན་པ་རིན་ཆེན་གྲུབ་ཀྱིས་དག་ཏེར་མཛད་ནས་ཕྱོགས་གཅིག་ཏུ་བསྡུས་
པའི་དཀར་ཆག་བཞིན་གསར་དུ་བཞེངས་བར་འདོད་ནས། ཕྱི་མོ་ལས་བུ་ཤོག་ཏུ་ཡི་གེ་སྤྲུལ་
པའི་སྐུ་རྣམས་སྤྱན་འདྲེན་པ་ལ་མི་འཁྲུལ་བའི་བློ་བརྟན་ཞིང་གཟུགས་ལེགས་པར་ཐོན་པའི་ཡིག་
མཁན་མཁས་པ་རྣམས་བསྡུས་ཏེ་ཚེས་བཅོ་ལྔའི་ཉིན་ནས་མགོ་ཚུགས་པར་བྱས་ཤིང་། ཁམས་
སོག་གི་འགྲུལ་པ་ཕོན་ཆེ་བ་དང་། ཁྱད་པར་དྷར་ཁན་ནོམ་ཆིའི་སྐོར་འབྱོར་ནས། འདུས་
ཚོགས་ཀྱི་ཚོགས་དབུར་ཡོང་དགོས་ཚུལ་ནན་ཏན་བྱུང་བ་ལྟར་ཕྱིན་པས་དོད་《ངོས་》ལ་དངོས་
པོའི་སྟེར་ཆ་རྒྱ་ཆེ་བ་དང་། དགེ་འདུན་རྣམས་ལ་མང་འགྱེད་བཟང་པོ་བཅས་ཀྱི་བསྙེན་བཀུར་
བསྟབས་པའི་དགེ་བ་རྫོགས་བྱང་དུ་བསྔོ་བ་དང་སྨོན་ལམ་བཟང་པོའི་མཚམས་སྦྱོར་ཡང་དག་པ་
51



བགྱིས། ཟླ་བ་བཅུ་གཉིས་པའི་ཚེས་བཅོ་ལྔའི་ཉིན་ལྷ་ཁང་རྣམས་མཇལ་བར་ཕྱིན་ནས། རྟེན་
གཙོ་རྣམས་ལ་སྙན་ཤལ་དང་། མཆོད་ཁང་སོ་སོར་མཆོད་པ་སྣ་ལྔ་སོགས་ཀྱིས་ལེགས་པར་
མཆོད་པའི་ངོས། བསྐལ་བཟང་ལྷ་ཁང་དུ་དྲང་སྲོང་གི་སྣོད་མཆོག་དང་གསལ་བྱེད་ལེགས་པ།
ཤེར་ཕྱིན་ལྷ་ཁང་དུ་ཡུམ་ཆེན་མོའི་སྐུ་གཟུགས་ལ་ངོས་ཀྱི་བགྲང་འཕྲེང་དང་། ལྷ་ཁང་དེར་རྗེ་
ཙོང་ཁ་པ་ཆེན་པོའི་སྐུ་བརྙན་གཉིས། ཆོས་སྐྱོང་གི་སྐུ་བརྙན་གཉིས། མཆོད་པའི་ཉེར་སྤྱད་སྣ་
ཚོགས་བཅས་དང་། རིན་ཆེན་ལྷ་ཁང་དུ་བྱམས་པ་རང་བྱོན་ལ་ངོས་ཀྱི་ཕྲེང་བ་དང་དཀར་ཡོལ་
སྟེགས་བཅས། ལྡན་གྱི་ཇོ་བོ་འོད་ལྡན་ལ་སྤོས་ཤེལ་གྱི་ཕྲེང་བ། པཎ་གྲུབ་ལྷ་ཁང་དུ་ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྣང་བརྙན་བྱིན་རླབས་ཅན་དང་། མཆོད་རྫས་འགའ་
ཞིག བྱམས་པ་གསུང་བྱོན་ལ་ངོས་ཀྱི་ཕྲེང་བ་དང་དཀར་ཡོལ་སྟེགས་བཅས། ལྷུང་བཟེད་རིང་
དུ་བསྟེན་པ། སྣམ་སྦྱར་བཅས་ཕུལ་ནས་མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་
རིན་པོ་ཆེ་རང་གཞན་སེམས་ཅན་ཐམས་ཅད་ཀྱི་རྒྱུད་ལ་དར་ཞིང་རྒྱས་ལ་ཡུན་རིང་དུ་གནས་པ་
དང་བདེ་སྐྱིད་བླ་ན་མེད་པ་འབྱུང་བར་གྱུར་ཅིག་པའི་སྨོན་ལམ་ཡང་དག་པར་བཏབ་ཅིང་།
གཞན་ཡང་ལོ་འདི་ནང་དུ་མཆོག་གསུམ་སྤྱིར་མཆོད་པ་དང་། བྱེ་བྲག་དགེ་འདུན་གྱི་སྡེ་སོ་སོར་
བསྙེན་བཀུར། དབུལ་ཕོངས་ལ་སྦྱིན་གཏོང་སོགས་སྔར་རྒྱུན་ལས་ཀྱང་ཕུལ་དུ་བྱུང་བ་བསྒྲུབས།
ཀུན་དགའ་ཞེས་པ་ཤིང་ཕོ་སྟག་གི་ལོ་གསར་དུ་ཚེག་《ཚེས་》བའི་དགའ་སྟོན་མཆོད་འབུལ་
དང་། སྤྱི་སྐྱུར་ཉིན་གསུམ་གྱི་དཔང་པོར་ཕྱིན་ཞིང་། ཆོ་འཕྲུལ་དུས་ཆེན་ཚེས་བཅུ་གསུམ་གྱི་
ཉིན་མ་ཎི་སྐོར་དཔོན་བས་འདུས་པ་རྒྱ་མཚོའི་ཚོགས་དབུར་ཡོང་དགོས་ཚུལ་ལྟར་ཕྱིན་ནས་ལྷ་
ཁང་སོ་སོར་མཆོད་མེའི་རྟེན་འབུལ་མི་མང་དུ་བྱུང་འདུག་པ་རྣམས་ཀྱི་དགེ་བ་རྫོགས་བྱང་དུ་
བསྔོས། གཞན་ཡང་ཕྱོགས་མཐའ་དག་ནས་འདུས་པའི་སེར་སྐྱའི་ཚོགས་ཀྱི་འདོད་པའང་
བསྐངས། བཅུ་གསུམ་དུས་ཆེན་ཐོག་ཆོས་གྲྭ་འདིས་མཚོན་པའི་གཙང་རོང་གི་དགོན་ཆེ་ཕྲ་
རྣམས་སུ་མང་ཇ་། སྤྱི་འགྱེད་དུ་ཇ་གོས་དར། བསྔོ་རྟེན་རྣམ་གཞག་བཅས་ཕུལ། དྲི་ཞིམ་ཟླ་
བའི་རྒྱལ་བ་གསུམ་པའི་ཉིན་མཁན་པོ་སྐུ་སྐྱེའི་ཡུམ་འདས་པའི་དགེ་རྩ་བསྒྲུབ་མི་ཆོས་རྗེ་མི་
བཟང་དང་བཅས་པས་ཚོགས་དབུར་ཡོང་དགོས་ཚུལ་ལྟར་ཕྱིན་ནས་རིང་འཚོའི་རྟེན་འབྲེལ་
མཎྜལ་དང་བཅས་པ་དང་། གསེར་དངུལ་གོས་དར་ཇ་སོགས་ཀྱི་བརྒྱ་འབུལ། བསྔོ་བའི་རྟེན་
དངོས་པོ་དུ་མ། དགེ་འདུན་ལ་མང་འགྱེད། རྣམ་གཞག་སོགས་ཕུ་དུད་བླ་མེད་མཛད་པའི་
52



དགེ་བ་རྣམས་ཀྱང་རྫོགས་པའི་བྱང་ཆུབ་ཐོབ་པའི་རྒྱུ་རུ་བསྔོས་ཤིང་ལན་འདེབས་སོགས་ཀྱིས་
ཡིད་མགུ་བར་བྱས། དེ་ནས་བཟུངས་རིགས་ལུང་ཆོས་སྤྱོད་ལ་རྟག་པར་ཕྱིན་པས་བློ་བསྐྱེད་ཆེ་
བ་བྱུང་ཞིང་། རྒྱལ་པོ་མ་ལྷས་ཀྱི་དགེ་རྩ་བ་འབྱོར་པས་ཚོགས་སུ་བོས་ཏེ་བསྔོ་བའི་རྟེན་དུ་མ་
བསྟབས་བྱུང་བའི་དགེ་བ་རྫོགས་བྱང་དུ་བསྔོས། གཞན་ཡང་ཁལ་ཁ་ཐུ་ཤེ་ཡེ་ཐུ་རྒྱལ་པོ་འཁོར་
བཅས་འབྱོར་བས་འདུས་ཚོགས་སུ་མང་འགྱེད་དུ་མའི་བསྙེན་བཀུར་དང་། ཁྱད་པར་ས་ག་ཟླ་
བའི་ཚེས་བཞིའི་ཉིན་རྡོ་གཅལ་ཆེན་མོར་དགེ་འདུན་རྣམས་ཚོགས་པའི་མགོན་དུ་བདག་ཉིད་
ཀྱང་བོས་ནས་མཎྜལ་སྔོན་དུ་འགྲོ་བའི་དངོས་པོའི་སྐྱེས་བསམ་གྱིས་མི་ཁྱབ་པ་དང་དགེ་འདུན་
རྣམས་ལའང་མང་ཇ་བཀྲ་ཤིས་ཁ་བཏགས་རེའི་འགྱེད་བཅས་ཕུ་དུད་བླ་མེད་མཛད་པ་དང་
འཕྲལ་ཡུན་དུ་དགེ་བའི་བསྔོ་སྨོན་ཡང་དག་བགྱིས། དེ་ཉིན་གནམ་གཤིས་ལེགས་པ་སོགས་རྟེན་
འབྲེལ་ཕུན་སུམ་ཚོགས་པ་བྱུང་ཞེས་གླེང་། དེའི་སང་ཉིན་ནས་བཟུངས་རྒྱལ་པོ་འཁོར་བཅས་ལ་
ལམ་རིམ་ཚིགས་བཅད་མ། ལམ་རིམ་དམར་ཁྲིད། སྨན་བླའི་མདོ་ཆོག ། ལམ་རིམ་ཆུང་བ་
སོགས་དང་། སྲས་བགྲེས་པར་ཐུབ་དབང་ཞལ་པད་མ་སོགས་རང་རང་གི་ཐུགས་འདོད་དང་
བསྟུན་པའི་ཆོས་ཀྱི་བདུད་རྩིས་ཐུགས་ཀྱི་བུམ་པ་གང་བར་བྱས། དེ་ནས་མི་རིང་བར་སྲུ་ཅིང་
ཐུའི་སྲས་ཨེང་ཏེན་ཧོང་ཐའི་ཇིའི་བར་ཕྱིན་པ་རྣམས་ཀྱིས་ཚོགས་དབུར་བོས་ནས་འབུལ་ནོད་རྒྱ་
ཆེ་བ་དང་། དགེ་འདུན་ལ་མང་འགྱེད་བཅས་ལེགས་པར་བསྒྲུབས་པའི་དགེ་རྩ་རྣམས་ཀུན་
མཁྱེན་རྒྱལ་བའི་གོ་འཕང་རིན་པོ་ཆེ་མྱུར་དུ་ཐོབ་པའི་རྒྱུ་རུ་བསྔོས། གཞན་ཡང་རྒྱལ་ཁང་རྩེ་
པའི་སྐུ་སྐྱེའི་དགེ་རྩ་བྱེད་མི་རྒྱལ་པོ་བཀྲ་ཤིས་སོགས་རྒྱ་བོད་ཧོར་སོག་གི་སེར་སྐྱའི་རིགས་ཇི་སྙེད་
ཅིག་ངོས་འཕྲད་དུ་འབྱོར་པ་རྣམས་ལ་བདག་རྐྱེན་ཡང་དག་བསྒྲུབས། ཧོར་ཟླ་ལྔ་པའི་ཚེས་ཉི་
ཤུའི་ཉིན་རྩེད་གདོང་ཞབས་དྲུང་ངོས་འཕྲད་དུ་བྱོན་པར་སྣེ་ལེན་བསྙེན་བཀུར་ཡང་དག་བྱས་
ཤིང་། ཟླ་བ་དྲུག་པའི་ཚེས་བཞིའི་ཉིན་ཆོས་གྲྭ་ཆེན་པོའི་སྤྱི་སོ་ནས་བསྡུས་ཇ་མཛད་པའི་ཚོགས་
དབུར་བོས་ཏེ། སློབ་དཔོན་རྣམ་པ་སོགས་སྤྱི་སྒེར་ནས་བདོག་པའི་ཚན་གྲངས་མཎྜལ་དང་
བཅས་རིང་འཚོའི་རྟེན་འབྲེལ་བསྒྲིག་པར་མཛད། སྔ་གོང་པཎ་ཆེན་ཐམས་ཅད་མཁྱེན་པ་དེ་
ཉིད་ཀྱིས་རྗེ་ཞལ་སྔ་ནས་ཆོས་དཔལ་རྒྱལ་མཚན་དཀྱིལ་ཁང་སློབ་དཔོན་བར་བསྐོ་བ་གནང་
སྐབས། ངེད་གྲྭ་ས་འདིར་སླེབས་པ་ནས་གྲྭ་ཚང་གཞན་གསུམ་གསར་བཞེངས་མཛད་པས་
ལེགས་པ་བྱུང་སོང་ཡང་དཀྱིལ་ཁང་གྲྭ་ཚང་འདི་ལ་ད་བར་ཞིག་གསོས་ཐུབ་པ་ཞིག་བྱུང་མ་སོང་
53



བས། རྗེ་ཞལ་སྔ་ནས་ཀྱིས་འདི་ལ་ཞིག་གསོས་ཐུབ་པ་ཞིག་ཅིས་ཀྱང་མཛད་ན་ལེགས་ཚོགས་ཆེ་
བ་རང་འོང་འདུག་ཅེས་པའི་བཀའ་གནང་དང་ལེན་མཛད་པར། པཎ་ཆེན་དེ་ཉིད་ཀྱིས་ཀྱང་
དངོས་བརྒྱུད་ཅི་རིགས་པའི་སྒོ་ནས་མཁར་ལས་ལ་ཕན་ཐོགས་རྒྱ་ཆེན་པོ་གནང་སྟེ་མཁར་ལས་
དངོས་གཞི་རྗེ་དེ་ཉིད་ཞལ་བཞུགས་སྐབས་སུ་གྲུབ་འདུག་པ་དང་། དེ་འཕྲོས་ཤིང་རྩི་ལོགས་
བྲིས། གཙང་ཁང་ཐུབ་ཆེན་གྱིས་མཚོན་པའི་སྨན་སྐུ་སོགས་ཚང་མ་བཞེངས་གྲུབ་ནས། སྔགས་
གྲྭ་པ་རྣམས་སྤྱན་དྲངས་ཏེ་དཔལ་གསང་བ་འདུས་པའི་སྒོ་ནས་རབ་ཏུ་གནས་པ་མཛད་སྐབས་
ཚོགས་ཆེན་ཡང་སྤྱན་དྲངས། ངེད་ལའང་མེ་ཏོག་འཐོར་བར་ཡོང་དགོས་གསུང་བ་བཞིན་ཕྱིན་
པས། འདུ་ཁང་གི་ཤར་སྒོར་སླེབས་པ་དང་མཉམ་དུ་ངོ་མཚར་རྨད་བྱུང་བཀོད་པའི་འཇིག་རྟེན་
ནས་ཞེས་སོགས་སྤྱན་འདྲེན་གྱི་ཚིགས་བཅད་ཚུགས་པ་དང་འགྲིག་པས་རྟེན་འབྲེལ་ལེགས་ཞེས་
གླེང་ཞིང་། དཀྱིལ་ཁང་སློབ་དཔོན་སོགས་སྤྱི་སྒེར་ནས་བདོག་པའི་སྟེར་ཆ་མཎྜལ་དང་བཅས་
རིང་འཚོའི་རྟེན་འབྲེལ་བསྒྲིགས་པ་སོགས་བདག་རྐྱེན་ཡང་དག་མཛད་ཅིང་། འདུས་ཚོགས་ལ་
ཚད་མ་རྣམ་འགྲེལ་གྱི་དབུ་ནས་ཆོས་ཐུན་གཅིག་ཕུལ་བ་དང་། བསྔོ་བ་སྨོན་ལམ་དགེ་འདུན་
རྣམས་དང་ལྷན་ཅིག་ ཤིས་པ་བརྗོད་པའི་མེ་ ཏོག་གི་ཆར་འབེབས་པ་སོགས་ཐུགས་བཞེད་
བསྐངས་ནས། སྐུ་བརྙན་གཙོ་བོ་རྣམས་ལ་སྙན་ཤལ། འདུལ་ཁྲིམས་གཙང་བ་ཡོང་བའི་རྟེན་
འབྲེལ་དུ་ཐུབ་ཆེན་ལ་སྣམ་སྦྱར་བཅས་ཕུལ་ཞིང་། དེ་གོང་ཐན་པ་ཆེ་ཡང་དེའི་ཕྱི་ཉིན་ནས་
བཟུངས་ཆར་ཆེན་པོ་བབས་པས་རྟེན་འབྲེལ་ལེགས་ཞེས་སེར་སྐྱ་ཀུན་གླེང་ཞིང་དགའ་བའི་རྣམ་
འགྱུར་སྟོན་པའང་བྱུང་། དེ་ནས་ཧོང་ཐའི་ཇིའི་དཔོན་མོ་འཁོར་བཅས་དང་། ཟླ་བ་བདུན་
པའི་ནང་ལྷ་བཙུན་རྡོ་རྗེའི་ཡུམ་སོགས་བྱང་འགྲུལ་བ་ཕོན་ཆེ་འབྱོར་པས་གསེར་དངུལ་གྱིས་དར་
རྟ་སོགས་ཀྱི་སྐྱེས་བཟང་པོ་བྱུང་བར་ཡང་ཆོས་དང་ཟང་ཟིང་གི་སྒོ་ནས་མགུ་བར་བྱས། ཁྲུམས་
ཟླའི་དཀར་ཕྱོགས་རྒྱལ་བ་གཉིས་པ་གཟའ་སྐར་སྦྱོར་བ་ལེགས་པའི་ཉིན་གསོལ་དཔོན་བློ་བཟང་
བསྟན་འཛིན་གྱིས། གངས་ཅན་ལྗོངས་འདིར་ཐུབ་བསྟན་སྤེལ་བ་ལ། །སྣང་བ་མཐའ་ཡས་
ངུར་སྨྲིག་རྒྱལ་མཚན་འཛིན། ། ཐུབ་བསྟན་པད་ཚལ་ཉིན་མོར་འབྱེད་པ་ལ། ། མགོན་ཁྱོད་
མཆོག་ཏུ་བསྔགས་ལ་གསོལ་བ་འདེབས། ཞེས་པའི་བསྟོད་ཚིག་སྔོན་དུ་བཏང་ནས། མགོན་པོ་
འོད་དཔག་མེད་དང་ཚེ་དཔག་མེད། བྱམས་འཇམ་དབྱངས་བཅས་ཀྱི་སྣང་བརྙན་རེ་དང་།
སངས་རྒྱས་ཀྱི་སྐུ་བརྙན་བརྒྱ་དང་ལྔ། ཁམས་གསུམ་ལས་རྣམ་པར་རྒྱལ་བའི་ཕྱིར་འཇིགས་བྱེད་



ཀྱི་སྐུ་བརྙན། པཎ་ཆེན་ཐམས་ཅད་མཁྱེན་པའི་པུས་འཁྱུད་བྱིན་རླབས་ཅན་དང་། བྱིན་རྟེན་
སྣ་ཚོགས་བསྡུས་པའི་ཐུམས་རྣམས་བྱིན་ཏེ་རིང་འཚོའི་རྟེན་འབྲེལ་བསྒྲིགས་ཤིང་། དེ་ནས་ཉེ་
འཁོར་བ་རྣམས་ཀྱིས་ཀྱང་བསྡུས་ཇ་བྱས་ཏེ་དགེ་འདུན་ལ་བསྙེན་བཀུར་བསྟབས་སྐབས། སློབ་
དཔོན་རིན་པོ་ཆེ་བློ་བཟང་བསྟན་འཛིན་པ་དང་། གྲྭ་ཚང་ཁག་གི་སློབ་དཔོན་རྣམ་པ། ཆོས་
ཁྲིམས་པ་སོགས་ནས་དངོས་པོའི་ཚན་གྲངས་དང་། དཔོན་ཚངས་རྗེ་དྲུང་གིས་རྗེ་དེ་ཉིད་ཀྱི་
ཕྱག་དཔེའི་གྲས་ནས་ཁོང་རང་ལ་གནང་བ་འཇམ་དབྱངས་ཆོས་རྗེའི་ཕྱག་དཔེར་གྲགས་པའི་ཇོ་
བོའི་ཆོས་ཆུང་བརྒྱ་རྩ་བཅས་བྱིན་ཏེ་ཚེས་བཅོ་ལྔའི་ཉིན་རིང་འཚོའི་མཎྜལ་མཛད་སྐབས། སེར་
མོ་བ་རྣམས་ཀྱི་ཁྲོད་ནས་པཎ་ཆེན་དེ་ཉིད་ཀྱི་ཞམ་རིང་བ་མགྲོན་གཉེར་ཆོས་སྐྱོང་རྒྱ་མཚོ་དང་མ་
ཆེན་ཚངས་པ་གཉིས། སྐྱ་བོ་རྣམས་ཀྱི་ཁྲོད་ནས་ཚངས་ཆེན་ཟེར་བ་རྟིང་མར་བྱུང་བས་མིང་སྒྲ་
སོགས་གང་ཅི་ནས་རྟེན་འབྲེལ་ལེགས་ཟེར་ཞིང་། ཟླ་བ་དགུ་པའི་ཚེས་ལྔ་ལྷག་པ་ལག་སོར་གྱི་
འགྲུབ་སྦྱོར་ཉིན་མཛོད་པ་ཕུན་ཚོགས་རབ་བརྟན་གྱིས་ཀྱང་རིང་འཚོའི་མཎྜལ་བཅས་བྱུང་།
ཚེས་བཅུའི་ཉིན་བྱང་ཆེན་བ་སོགས་རི་ཁྲོད་པ་དགའ་ཞིག་འབྱོར་པས་ཀྱང་རིང་འཚོའི་རྟེན་
འབྲེལ་བསྒྲིག་པར་མཛད་ཅིང་ཁོང་རྣམས་ལ་བཀའ་དྲིན་གསོལ་འདེབས་ཀྱི་ལུང་ཕུལ། གཞན་
ཡང་བཞད་ཁུལ་གྱི་ལྷ་སྡེ་བོད་འབྲོག་མི་སྡེ་བཅས་པས་ངེད་འདུས་ཚོགས་དང་བཅས་པར་རྙེད་
བཀུར་ཡང་དག་བསྟབས་ཤིང་། དེ་རྗེས་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་ཐུགས་སྲས་
དམ་པ་རྗེ་ཞལ་སྔ་ནས་དཀོན་མཆོག་རྒྱལ་མཚན་ཡང་ཤངས་ནས་ཕེབས་ཏེ་དངོས་པོའི་གནང་
སྐྱེས་དང་བཅས་རིང་འཚོའི་མཎྜལ་དང་། འདུས་ཚོགས་སུ་མང་འགྱེད་བཅས་གནང་བས་ལམ་
རིམ་ནས་ཆོས་འབྲེལ་ཙམ་དང་གཞན་ཡང་བསྙེན་བཀུར་ཡང་དག་ཞུས་ཏེ་དགྱེས་པར་བྱས། ཟླ་
བ་བཅུ་གཅིག་པའི་ནང་དུ་ཁམས་སོག་གི་འགྲུལ་པ་རིམ་པར་འབྱོར་པ་རྣམས་དང་། ཁྱད་པར་
དཔལ་སྣར་ཐང་གི་མཁན་སློབ་གྲྭ་དམངས་བཅས་བྱོན་ནས་ཟླ་བ་བཅུ་གཉིས་པའི་ཚེས་བཅུའི་
ཉིན་བདོག་པའི་ཚན་གྲངས་མཎྜལ་བཅས་བསྟར་བར་སོ་སོར་ལན་འདེབས་དང་། སྣར་ཐང་པ་
རྣམས་ལ་མང་འགྱེད་བཅས་ཕུལ། དེ་ནས་ཁལ་ཁ་གཡས་རུའི་འགྲུལ་པ་སིནྡྷ་དྷའི་ཆིང་སྐུ་མཆེད་
བླ་མ་གཉིས་བཅས་འབྱོར་པས། ཚེས་བཅུ་གཉིས་ཀྱི་ཉིན་དངོས་པོའི་སྐྱེས་བཟང་པོ་དང་བཅས་
བྱང་ཆུབ་ལྟུང་བཤགས་དང་བཟང་སྤྱོད། སྨོན་ལམ་ཐོག་མཐའ་མ་རྣམས་ཀྱི་ལུང་དགོས་ཚུལ་
ལྟར་བགྱིས་ཤིང་། དེ་སྐབས་ཚེ་དབང་རྒྱལ་མོའི་དགེ་རྩ་བསྒྲུབ་མི་འབྱོར་པས་བསྔོ་བའི་རྟེན་



ཕོན་ཆེ་བ་བྱུང་བས་བསྔོ་བ་དང་སྨོན་ལམ་ཡང་དག་པ་བགྱིས། རྒྱལ་ཆེན་རྩེ་ཆོས་སྡེར་སློབ་
དཔོན་ཛེ་ཏཱ་རི་དགྲ་ལས་རྣམ་པར་རྒྱལ་བའི་བཞེད་སྲོལ་བཅོམ་ལྡན་འདས་ཚེ་དང་ཡེ་ཤེས་དཔག་
ཏུ་མེད་པ་ལྷ་དགུའི་དཀྱིལ་འཁོར་སྒྲུབ་མཆོད་དང་། ཅོད་པན་དར་དཔྱངས་བཅས་པ་ཉི་ཤུ་རྩ་
བདུན་སྦྱོར་འཇགས་ཕུལ་ཐོག་ཡོན་སོགས་རྙེད་བཀུར་ཡང་དག་བསྒྲུབས།་གཞན་ཡང་རྒྱལ་
བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པའི་ཕྱིར་དུ་གཙང་རོང་གི་དགོན་
བརྒྱ་ཕྲག་བརྒལ་བར་མང་ཛ། རྟ་འགྱེད་བཅས་དང་འདི་ཁའི་སྔགས་ཁང་། དབེན་དགོན།
དགའ་ལྡན་རབ་རྒྱས་རྣམས་སུ་རྒྱལ་བའི་བཀའ་འགྱུར་རིན་པོ་ཆེ་ཚར་དུ་མ་དང་། ཆོས་སྲུངས་
སྤྱིར་བསྐང་གསོ་བཅས་མཛད་པར་རྒྱུན་པའི་བསྙེན་བཀུར་དང༌། ཡོན་དུ་གོས་དར། འབྲུ།
ཇ་སེ་ཧྲུག་སྦབ་ཆབསྔོ་རྟེན་རྣམ་གཞག་བཅས་ཕུལ་བ་དང་། མཆོག་གསུམ་དམ་པའི་རྟེན་ལ་
མཆོད་པ། དགེ་འདུན་གྱི་ཕོགས་ཇ་ཚུལ་འགྱེད་བཅས་འཆར་ཅན་བསྒྲུབ་དགོས་སོགས་སྔར་
ལས་མི་དམན་པའི་རྙེད་བཀུར་ཡང་དག་པ་ཞུས་ཤིང་། དུས་གཏོར་སྐབས་ཀྱང་ཆོས་སྲུངས་
རྣམས་ལ་སྙན་ཤལ། མཆོད་གཏོར། སྤྱན་རས་གཟིགས་སོགས་ཀྱིས་ལེགས་པར་མཆོད། དེ་
ནས་ཤིང་མོ་ཡོས་ལོ་གསར་དུ་ཤར་བའི་དགའ་སྟོན། ཚེས་གཏོར། སྤྱི་སྒྱུར། ཆོ་འཕྲུལ་ཆེན་
པོའི་དུས་མཆོད་རྣམས་རིམ་གྱིས་ཚུགས་པར། འདུས་ཚོགས་ཆེ་ཞིང་སྨོན་ལམ་གོང་འཕེལ་ཐོག་
ཚེས་བཅུ་གསུམ་གྱི་ཉིན་མ་ཎི་སྐོར་དཔོན་པས་ཚོགས་དབུར་བོས་ཏེ། དད་ལྡན་རྣམས་ཀྱིས་
མཆོད་མེའི་རྒྱུར་དམིགས་ནས་ཕུལ་བའི་མར་ཕོན་ཆེ་བ་བྱུང་འདུག་པ་ཕུལ་བས་མཚོན་རང་
གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་རྩ་རྣམས་བླ་ན་མེད་པའི་
བྱང་ཆུབ་ཐོབ་པའི་རྒྱུར་བསྔོ་བ་ལ་བསྔོ་བ་རྣམ་པར་དག་པ་དགོས་པས་ཕྱོགས་བཅུའི་རྒྱལ་བ་
སྲས་དང་བཅས་པ་ཐམས་ཅད་ཡིད་ཀྱིས་མངོན་སུམ་པ་ལྟར་བསྔོ་བའི་དཔང་པོར་སྤྱན་དྲངས།
འདུས་པ་རྒྱ་མཚོར་ཡང་དཔང་པོ་དང་མཐུན་འགྱུར་མཛད་དགོས་པའི་གསོལ་བ་བཏབ་སྟེ་དགེ་
རྩ་རྣམས་རྫོགས་པའི་བྱང་ཆུབ་ཐོབ་པའི་རྒྱུར་བསྔོ་བའི་འདུན་པ་བྱས། དྲི་ཞིམ་ཟླ་བ་ནས་
བཟུངས་གཏིང་སྐྱེས་ཚོགས་གསོག་པ་རབ་འབྱམས་པ་བློ་བཟང་ཆོས་གྲགས་ཀྱིས་འཛིན་ཚུལ་
འཁྲིད་པར་མཛད་དེ་ཐམས་ཅད་མཁྱེན་པ་དགེ་འདུན་གྲུབ་ཀྱིས་མཛད་པའི་སྤྱི་དོན་རིགས་རྒྱུན་
ཡོངས་རྫོགས་བློ་ལ་བཟུངས། གཞན་ཡང་ཚད་མ་རྣམ་འགྲེལ་གྱི་ཊཱིཀྐ་འཇམ་དབྱངས་སློབ་
དཔོན་སྨོན་ལམ་དཔལ་ལེགས་པའི་བློ་གྲོས་ཀྱིས་མཛད་པའི་སྨོན་ཊཱིཀ་ཏུ་གྲགས་པ་དང་། ཐམས་
56



ཅད་མཁྱེན་པ་དགེ་འདུན་གྲུབ་ཀྱིས་མཛད་པའི་རྣམ་འགྲེལ་གྱི་ཊཱིཀྐ་ནས་ཐོགས་ཤས་བློ་ལ་
བཟུངས་ཏེ། ཚེས་བཅོ་བརྒྱད་ནས་བཟུངས་ཞག་འགའ་རིགས་ལུང་ཆོས་སྤྱོད་ལ་ཕྱིན་ནས་བགྲོ་
གླེང་ལ་བརྩོན་འགྲུས་ཆེ་བར་བྱས། དེ་ཡང་སྤྱི་དོན་རིགས་རྒྱུན་འདི་ཐམས་ཅད་མཁྱེན་པ་དགེ་
འདུན་གྲུབ་ཀྱིས། རྗེ་བཙུན་བླ་མ་ཙོང་ཁ་པ་ཆེན་པོ་བཀྲ་ཤིས་དོ་ཁར་ཕེབས་པའི་ཚེ་ཚད་མ་རྣམ་
ངེས་ཀྱི་སྐོར་ལ་དོགས་གཅོད་ཞུས་པའི་ཟིན་བྲིས་དང་། རི་བོ་དགེ་ལྡན་དུ་རྒྱལ་ཚབ་ཐམས་ཅད་
མཁྱེན་པ་ལ་ཚད་མའི་སྐོར་ལ་ཞིབ་བཤད་ཞུས་པ་རྣམས་ལ་གཞི་མཛད་ནས་གཞུང་གསར་རྩོམ་
གནང་བ་ཡིན་འདུག་པ་དང་། ཐམས་ཅད་མཁྱེན་པ་དགེ་འདུན་རྒྱ་མཚོས་ཀྱང་། ཆོས་གྲྭ་ཆེན་
པོ་འདིར་ཚད་མ་རྣམ་འགྲེལ་གྱི་གཞུང་ལ་གསན་སྦྱོང་གནང་བའི་སྐབས་སྤྱི་དོན་རིགས་རྒྱན་
དང་། སྨོན་ཊཱིཀ་གཉིས་ལ་ཞིབ་ཏུ་གཟིགས་ཤིང་། ཁྱད་པར་སྨོན་ཊཱིཀ་ལ་ཐུགས་ཡིད་འཕྲོག་
པར་བྱུང་ནས་ཕལ་ཆེར་ཐུགས་ལ་བཟུངས་ཏེ་ངའི་ཚད་མའི་སློབ་དཔོན་འདི་ཡིན་གསུང་བའི་
བསྔགས་བརྗོད་ཀྱང་མཛད་པ་བྱུང་འདུག་ཅིང་། གྲྭ་ས་འདིར་བསྡུས་ཚད་གཙོ་བོར་མཛད་པའི་
རྒྱུ་མཚན་ཡང་། བཀའ་གདམས་གླེགས་བམ་ལས། རྒྱལ་མཚན་སྟོད་ལ་ཆོས་གྲྭ་འོང་། །ཆོས་
རྒྱལ་དྷ་རྨ་ཀཱི་རྟི་ཡི། །ཆོས་ཀྱི་རྒྱལ་མཚན་ལེགས་པར་འཛུགས། ཞེས་དང་། ཐམས་ཅད་མཁྱེན་
པ་དགེ་འདུན་གྲུབ་དེ་ཉིད། དགེ་འཕེལ་དུ་བཞུགས་སྐབས་མནལ་ལམ་དུ། བཀྲ་ཤིས་ལྷུན་པོའི་
རྒྱབ་རིའི་རྩེའི་རྣམ་པ་ནས། རྗེ་བཙུན་ཙོང་ཁ་པ་ཆེན་པོས་དགེ་འདུན་གྲུབ་ཅེས་འབོད་པ་
མཛད་ནས། ས་ཕྱོགས་འདིར་ཚད་མ་རྣམ་འགྲེལ་གྱི་བསྟན་པ་རྒྱས་པར་འགྱུར་བ་ཡིན། ཞེས་
ལུང་བསྟན་གསུངས་པ་བཞིན། ཐམས་ཅད་མཁྱེན་པ་དགེ་འདུན་གྲུབ་ཀྱིས་གྲྭ་ས་འདིར་བར་
སྐབས་ཤིག་ལྷ་ཤྰཀ་གི་འགྲེལ་པ་སོགས་རྒྱ་གཞུང་། ཊཱིཀ་ཆེན་རིགས་པའི་རྒྱ་མཚོ་སོགས་བོད་
གཞུང་འགའ་ཞིག་ལ་གཞི་མཛད་ནས་སྤྲོས་བཤད་གནང་བས་ཐམས་ཅད་ཐུགས་ཕྲོགས་ཏེ་
མཁས་པ་དྲི་མེད་བཤེས་གཉེན་སོགས་ཞལ་སློབ་ཆེ་བ་རྣམས་ཀྱིས་ཟིན་རིས་ཀྱང་མཛད་འདུག །
གཞན་ཡང་རྗེ་བདག་ཉིད་ཆེན་པོས། ལོག་སྨྲ་ཚར་གཅོད་ཕྱོགས་གླང་གྲགས་པ་ལས། །ལེགས་
པར་འོངས་བའི་རིགས་ལམ་བདུད་རྩིའི་ཆུས། །བློ་མིག་དྲི་མ་ཡང་ཡང་མ་བཀྲུས་ན། །ཤིན་ཏུ་
ཟབ་གནད་མཐོང་བ་སྨོས་ཅི་དགོས། །རགས་པའི་ལུང་དོན་ལ་ཡང་དཔྱོད་པ་ན། །ཕལ་ཆེར་
ལོག་པར་རྟོག་པ་འཕེལ་འགྱུར་ཞིང་། །གལ་ཏེ་ཡང་དག་དམ་བཅའ་ཙམ་ཞིག་གིས། །ངེས་པ་
རྙེད་ཀྱང་སྒྲུབ་དང་སུན་འབྱིན་གྱི། །ཚད་མའི་སྟོབས་ཀྱིས་ཐེ་ཚོམ་མ་ཆོད་ཕྱིར། །འདམ་ལ་



བཏབ་པའི་ཕུར་བ་བཞིན་འགྱུར་བས། །ཡང་དག་བག་ཆགས་བརྟན་པོ་འཇོག་མི་ནུས། ཞེས་
གསུངས་པ་ལྟར། ལྟ་སྤྱོད་གང་ལ་ཡང་རིགས་ལམ་ནས་དྲངས་པའི་བསྒོམ་བྱའི་དོན་ལ་ངེས་པ་
མ་རྙེད་ན་འཁྲུལ་མེད་ཀྱི་ལམ་ལ་འཇུག་དཀའ་བར་ཤེས་ཤིང་། ཤེས་རབ་དང་དོན་གཉེར་ཅན་
རྣམས་དཔེ་ཆ་འབྲི་བའི་དཀའ་ཚེགས་ལ་བལྟས་ན་ཕན་པ་ཆེན་པོ་ཡོང་བར་བསམས་ཏེ། ཐོག་
མར་སྤྱི་དོན་རིགས་རྒྱན་དང་། དེ་ནས་རིམ་བཞིན་འདུལ་བ་མདོ་རྩ་བ། མཛོད་རྩ། རྣམ་
འགྲེལ་རྩ་བ། འགྲེལ་པ་དོན་གསལ། འཇུག་རྩ་རྣམས་པར་ལ་འཁོད་པ་དགོས་ཚུལ་མཛོད་པར་
མོལ། དེ་སྐབས་ཁམས་སོག་གི་འགྲུལ་པ་འགའ་ཞིག་དང་། ཁྱད་པར་ཨོའི་རོད་ནས་དཔོན་མོ་
རྡོ་རྗེ་རབ་བརྟན་མ་འབྱོར་པས་ཟླ་བ་བཞི་པའི་ཚེས་དྲུག་གི་ཉིན་ཚོགས་དབུར་བོས་ནས་དགེ་
འདུན་དང་ལྷན་ཅིག་རྙེད་བཀུར་ཚད་མེད་བསྟབས་བྱུང་བའི་དགེ་བ་རྫོགས་བྱང་དུ་བསྔོས་ཤིང་།
ཁོང་རྣམས་ལ་སྐྱབས་འགྲོ །ཐུབ་དབང་ཞལ་པད་མ། བློ་བཟང་རྒྱལ་བ་མ། ལྟུང་བཤགས།
བཟང་སྤྱོད། སྒྲོལ་མ། ཤེར་སྙིང་། སོ་སོར་འབྲང་མ། བསངས་ཆོག་བཀྲ་ཤིས་ཆར་འབེབས་
རྣམས་ཀྱི་ལུང་སྦྱིན་ཞིང་། ཧོར་དཔོན་ཚངས་འཁོར་བཅས་ཀྱང་བྱོན་པའི་བཞེད་དོན་བསྒྲུབས།
ཟླ་བ་ལྔ་པའི་ཚེས་བཅུ་བཞི་ནས་བཟུངས་ཉིན་གསུམ་གྱི་བར་གོས་སྐུ་སྤེའུར་དེ་བཞིན་གཤེགས་པ་
འོད་དཔག་ཏུ་མེད་པ་དང་ཤཱཀྱའི་རྒྱལ་པོ། མ་ཕམ་མགོན་པོའི་སྣང་བརྙན་རེ་གཙོ་བོར་བཞུགས་
པའི་སངས་རྒྱས་བྱང་སེམས་སོགས་ཀྱི་སྣང་བརྙན་ངོ་མཚར་བས་བཀྲ་བའི་གོས་སྐུ་བྱིན་རླབས་
ཅན་ཞལ་ཕྱེ་སྟེ་མཆོད་པ་དང་། སེར་སྐྱའི་ཚོགས་དུ་མ་འདུས་ནས་གོས་སྐུའི་ཞལ་བལྟ་ཞིང་སྨོན་
ལམ་འདེབས་པ་སོགས་ཀྱི་རྒྱུན་བཟང་པོ་སྨོན་ལམ་ཆེན་མོར་གྲགས་པ་སྔ་གོང་ནས་གནང་སྲོལ་
འདུག་པ་ལོ་ལྟར་འཆག་མེད་དང་། འདི་ལོའང་སེར་སྐྱའི་ཚོགས་འདུས་ཆེ་ཞིང་འདི་སྐབས་ཆར་
བབས་ན་འཇིག་རྟེན་པ་དག་ལྷ་ཆར་བྱུང་ཞེས་དགའ་བ་དཔག་མེད་བྱེད་འདུག་པ་བཞིན་ཚེས་
བཅུ་དྲུག་གི་ཉིན་ཚར་ཆེ་བར་བབས། ཚེས་བཅུ་བདུན་གྱི་ཉིན་དབུལ་པོའི་ཚོགས་ལ་སྦྱིན་གཏོང་
གནང་རྒྱུན་འདུག་པ་ལྟར་རྩམ་པ་གྱོན་པ་སོགས་རྒྱ་ཆེ་བ་བཏང༌། ཆུ་སྟོད་ཟླ་བར་ཤར་ཕྱོགས་
འཇམ་དབྱངས་གོང་མ་ཆེན་པོའི་མི་སྣ་སྟག་ལུང་སྐུ་སྐྱེ་སོགས་འབྱོར་པས། དཀར་ཕྱོགས་དགའ་
བ་གཉིས་པའི་ཉིན་འདུས་ཚོགས་ཀྱི་དབུས་སུ་བོས་ནས། མཎྜལ་སྔོན་འགྲོའི་བདོག་པའི་སྐྱེས་གྱ་
ནོམ་པ་དང་བཅས་རིང་འཚོའི་རྟེན་འབྲེལ་བསྒྲིགས་ཤིང་། དགེ་འདུན་ལ་ཡང་མང་འགྱེད་
སོགས་ཀྱི་རྙེད་བཀུར་ཡང་དག་བསྟབས་པའི་དགེ་བ་རྫོགས་བྱང་དུ་བསྔོ་བ་དང་། བླ་མ་མཆོད་
58



པ། ་ ཐུབ་དབང་ཞལ་པད་མ། སྒྲོལ་མ། མཚན་བརྗོད། ཐམས་ཅད་མཁྱེན་པ་དགེ་འདུན་
གྲུབ་ཀྱིས་མཛད་པའི་སྒྲོལ་དཀར་གྱི་བསྟོད་པ། རྗེ་བླ་མ་ལ་བརྟེན་པའི་བླ་མའི་རྣལ་འབྱོར།
འཕགས་པ་སྤྱན་རས་གཟིགས་ཀྱི་བསྐྱེད་ཆོག་རྣམས་ཀྱི་ལུང་འབོགས་པ། མཁོ་དགུའི་འབྱོར་པ་
སྟོབ་པ་སོགས་ཀྱི་སྒོ་ནས་མགུ་བར་བྱས། དབྱར་གནས་སྐབས་ཆོས་གྲྭ་ཆེན་པོ་འདིས་མཚོན་
དགོན་ཁག་འགའ་ཞིག་ཏུ་མང་འགྱེད་སྔར་ལྟར་བསྒྲུབས། འདི་སྐབས་ཐོར་ཁོད་དྷའི་ཆིང་གི་
དགེ་རྩ་བ་དབུ་མཛད་ཆོས་རྗེ་འབྱོར་པས་བསྔོ་བའི་རྟེན་སོགས་དངོས་པོའི་སྐྱེས་རྒྱ་ཆེ་བ་བྱུང་
ཞིང་། དགེ་རྩ་བླ་ན་མེད་པའི་རྫོགས་བྱང་དུ་བསྔོ་བ་དང་། སྨོན་ལམ་དྲི་མ་མེད་པས་མཚམས་
སྦྱོར་བ་སོགས་བཞེད་དོན་ཡང་དག་བསྒྲུབས། དེ་ནས་ཆོས་གྲྭ་ཆེན་པོའི་རྟེན་གསུམ་རྣམས་
མཇལ་བར་ཕྱིན་ཏེ། ལྷ་ཁང་སོ་སོར་མཆོད་པ་སྣ་ལྔ་དང་འཕན་ཕྱེ་ཕུར་སོགས་ཕུལ་ནས། ཉེ་
འཁོར་བ་རྣམས་དང་ལྷན་ཅིག་ཡན་ལག་བདུན་པ་འབུལ་བ་སོགས་དངོས་བཤམས་ཡིད་སྤྲུལ་
གྱིས་མཆོད་ནས། རིགས་དང་དཀྱིལ་འཁོར་ཀུན་གྱི་བདག་པོ་མཁན་ཆེན་རྒྱལ་བའི་དབང་པོ་
ཐམས་ཅད་མཁྱེན་ཅིང་གཟིགས་པ་ཆེན་པོའི་ཞབས་པད་བརྟན་ཞིང་འཕྲིན་ལས་རྒྱས་པ་དང་།
མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་རིན་པོ་ཆེ་རང་གཞན་སེམས་ཅན་ཐམས་
ཅད་ཀྱི་རྒྱུད་ལ་དར་ཞིང་རྒྱས་པ། རིགས་དྲུག་གིས་བསྡུས་པའི་སེམས་ཅན་རྣམས་ལ་བདེ་བ་བླ་
ན་མེད་པ་འབྱུང་བར་གྱུར་ཅིག་པའི་སྨོན་ལམ་བཏབ། འདི་དུས་བདག་ཉིད་ལོ་བཅུ་གསུམ་དུ་
སླེབས་པའི་གེགས་སེལ་རིམ་གྲོར། མཛོད་པས། ཆོས་གྲྭ་ཆེན་པོ་འདི་ཉིད་དང་། དབེན་ས་
ཆོས་ཀྱི་ཕོ་བྲང་། དགའ་ལྡན་རབ་རྒྱས། གངས་ཅན་ཆོས་འཕེལ་རྣམས་སུ་ཡོན་སོགས་བསྙེན་
བཀུར་བཟང་པོ་བསྟབས་ཏེ། རྒྱལ་བའི་བཀའ་གངས་ཅན་གྱི་ལྗོངས་སུ་འགྱུར་རོ་ཅོག་ཚར་བཅུ།
ཡུམ་རྒྱས་འབྲིང་བསྡུས་གསུམ་བརྒྱ་ཚར་རེ། གདུགས་དཀར་དང་ཤེས་རབ་སྙིང་པོ་འབུམ་ཐེར་
རེ། ཆོས་སྲུངས་རྣམས་ཀྱིས་བསྐང་གསོ་ཡོངས་རྫོགས་ཆིག་ཁྲི་ཆིག་སྟོང་རྣམས་བསྒྲུབས་སོང་
ཞིང་། ཟླ་བ་བརྒྱད་པ་རྟིང་མའི་ཚེས་གཅིག་གི་ཉིན་དགའ་ལྡན་ཧོང་ཐའི་ཇིའི་བང་ཕྱིན་པ་དགེ་
ལེགས་དཔལ་འབྱོར་གྱིས་བདག་ཉིད་རིང་དུ་འཚོ་བའི་རྟེན་འབྲེལ་ལེགས་པར་བསྒྲིགས། དེ་
ཡང་དད་ལྡན་རྣམས་ཀྱིས་སྔ་ཕྱིར་བསྟབས་བའི་དངོས་པོ་རྣམས་ཆུད་མི་འཛའ་ཞིང་རེ་ལྟོས་
བཅོལ་བ་དོན་ལྡན་དུ་འགྱུར་བའི་ཕྱིར་སྔ་གོང་ནས་བསྐལ་བ་བཟང་པོའི་རྣམ་འདྲེན་སྟོང་གི་སྣང་
བརྙན་བཀྲ་ཤིས་ལི་མ་གྲ་མཚུངས་སོགས་སྐུ་གསུང་ཐུགས་རྟེན་གསར་བཞེངས་དང་། མཆོད་



སྦྱིན་སོགས་ཡང་དག་བགྱིས་པར་མ་ཟད། འདི་དག་གི་སྐབས་སུའང་ཤེར་ཕྱིན་ལྷ་ཁང་གི་གཙོ་
བོ་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་སྣང་བརྙན་གསེར་ཟངས་ལས་གྲུབ་པ་ཙནྡན་གྱི་
ཁྲི་དང་གསེར་ཟངས་ཀྱི་འོད་ཀོར་ཅན། གཡས་གཡོན་གྱི་གཙོ་བོར་འཕགས་པ་སྤྱན་རས་
གཟིགས་དབང་ཕྱུག་གི་སྣང་བརྙན་གསེར་ཟངས་ལས་གྲུབ་པ་དང་། རྗེ་བཙུན་བྱམས་མགོན་གྱི་
སྣང་བརྙན་དངུལ་ལྕགས་སྲང་གི་ཁལ་བཅུ་ལས་གྲུབ་པ། ཙནྡན་གྱི་གནྡྷོ་ལར་རིན་པོ་ཆེ་དུ་མའི་
ཕྲས་ཕྱུག་པ། རྗེ་བཙུན་བླ་མ་ཙོང་ཁ་པ་ཆེན་པོའི་སྣང་བརྙན་གླེའུ་ཆུང་མ། བླ་མ་གསེར་གླིང་པ་
ཆོས་ཀྱི་གྲགས་པའི་ཐུགས་དམ་རྟེན་ཐུབ་པའི་དབང་པོའི་སྐུ་བརྙན། ས་སྐྱའི་རྟེན་གཙོར་གྲགས་
པ་ཐུབ་དབང་གྲོང་ཁྱེར་མའི་སྣང་བརྙན། སྙེ་མོ་སྐུ་ཞང་རོལ་མཚོའི་ཐུགས་དམ་རྟེན་རྒྱལ་བ་
དོན་ཀུན་གྲུབ་བའི་སྣང་བརྙན། གནས་རྙིང་རྟེན་དམར་དུ་གྲགས་པ། མཉམ་མེད་ཐུབ་པའི་སྐུ་
བརྙན། ཐུབ་དབང་རྡོ་རྗེ་གདན་ཆུང་མར་གྲགས་པ། དཔལ་མགོན་འཕགས་པ་ཀླུ་སྒྲུབ་ཀྱི་
ཐུགས་དམ་རྟེན་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན། སློབ་དཔོན་ཙནྡྲ་གོ་
མིའི་ཐུགས་དམ་རྟེན་རྒྱལ་བ་ཚེ་དཔག་མེད་ཀྱི་སྐུ་བརྙན། ཛ་ཏཱ་རི་དགྲ་ལས་རྣམ་པར་རྒྱལ་བའི་
ཐུགས་དམ་རྟེན་རྒྱལ་བ་ཚེ་དཔག་མེད་ཀྱི་སྣང་བརྙན། བྱམས་ཆེན་པོ་ཏ་ལའི་རྟེན་གཙོར་གྲགས་
པ་འཕགས་པ་སྤྱན་རས་གཟིགས་ཁ་སཐཱ་ཎིའི་སྐུ་བརྙན་དེ་དག་ལ་འདྲ་ལྕོག་པར་སློག་བྱས་པ་
དང་། གཞན་ཡང་བླ་མ་སངས་རྒྱས་བྱང་སེམས་སོགས་ཀྱི་སྣང་བརྙན་བཀྲ་ཤིས་ལི་མ་འཕགས་
ཡུལ་གྱི་སྐུ་ལ་འདྲ་ལྕོག་དང་པར་སློག་བགྱིས་པ་བྱོན་ཤིན་ཏུ་ལེགས་པ་བདུན་བརྒྱ་ལྷག་པ། དེ་
དག་གི་སྐུ་རྒྱུར་ཟངས་ཤ་དཀར་སོགས་ལྕགས་སྲང་གི་ཁལ་ཆིག་སྟོང་ཆིག་བརྒྱ་ཉག་བཅུ་གཉིས།
གསེར་བཙོ་མ་མགུར་ཞོ་ཉིས་སྟོང་བརྒལ་བ། གྲང་གསེར་ཀྱང་ཕོན་ཆེ་བ། རིན་པོ་ཆེ་སྣ་ཚོགས་
ཀྱི་ཕྲ་བཀོད་དང་མགུལ་རྒྱན། བཟང་གོས་ལིང་སོགས་ཚོས་ཁ་སྣ་ཚོགས་ཀྱི་ན་བཟའ་བརྩེགས་
མང་། འགའ་ཞིག་ལ་ཙནྡན་གྱི་ཁྲི་རིན་པོ་ཆེ་དུ་མའི་ཕྲས་བཏབ་པ་བཅས་དང་། གཞན་ཡང་བླ་
མ་སངས་རྒྱས་བྱང་སེམས་བསྲུང་མའི་བྲིས་ཐང་དུ་མ་བཅས་ལྷ་མི་ཡོངས་ཀྱི་མཆོད་ཡུལ་དམ་པར་
བཀོད་པའི་སྐུ་མདུན་དུ་མ་ཎ་ཧོ། གཡང་ཊི། ཧོར་ཤེལ། དངུལ་དཀར། དཀར་ཡོལ་གྱི་
རིགས། ཞུ་ཤེལ་སོགས་ཡུལ་གྲུ་སྣ་ཚོགས་ནས་ཐོན་པའི་མཆོད་པའི་བྱེ་བྲག་ཚར་དུ་དངར་བ།
དབུ་ཐོག་ཏུ་ཧོར་གོས་བུམ་སྟན་མ། བཀྲལ་བཏགས། ཁ་ཐི་སོགས་གོས་བཟང་པོའི་ཐོག་ཡོལ།
གན་གོས་སྤུས་ལེགས་ཀྱི་འཕན་རྒྱལ་མཚན། ནོར་བུའི་དྲ་ཕྱེད་སོགས་ཀྱིས་རྣམ་པར་བཀྲ་བར་



བྱས་ཤིང་། ཆོས་སྐྱོང་བསྲུང་མ་རྣམས་ལ་གཉེར་གཏད་པ་ནི།
༈ ཨོཾ་ས་མ་ཡ་ཏིཥྛ། དུས་གསུམ་རྒྱལ་བའི་ཡབ་གཅིག་འཇམ་པའི་དབྱངས། །སྙིགས་
དུས་གདུལ་དཀའ་མཐའ་དག་འདུལ་བའི་ཕྱིར། ། གཏུམ་དྲག་རྔམས་པའི་སྐུར་བསྟན་ལྷག་
པའི་ལྷར། །བཏུད་ནས་གཉེར་དུ་གཏད་པའི་དམ་ཚིག་བརྗོད། །མཐུ་ལྡན་མྱུར་མཛད་མགོན་
པོ་ཕྱག་དྲུག་པ། །ཡབ་ཡུམ་གནོད་སྦྱིན་བཀའ་ཉན་འཁོར་བཞི་དང་། །ལེགས་ཉེས་ཤན་འབྱེད་
ཆོས་ཀྱི་རྒྱལ་པོ་དང་། །ཙཱ་མུཎྜི་དང་ཕོ་བརྒྱད་མོ་བརྒྱད་སོགས། །བསྟན་དགྲ་ཚར་གཅོད་
དཔལ་ལྡན་རེ་མ་ཏི། །གུར་མགོན་མཧཱ་ཀཱ་ལ་ཕྱག་བཞི་པ། །གཏུམ་དྲག་རྡོ་རྗེ་ནག་པོ་ཡབ་ཡུམ་
དང་། །སྒྲོལ་གྱིང་སྲོག་བདག་དམར་པོ་འཁོར་བཅས་ལ། །བཀྲ་ཤིས་ལྷུན་གྱིས་གྲུབ་པའི་ཆོས་
གྲྭ་ཆེར། །ལྷག་བསམ་དག་པས་གསར་དུ་བསྐྲུན་པ་ཡི། །རྟེན་གསུམ་མཆོད་རྫས་ཇི་སྙེད་མཆིས་
པ་རྣམས། །གཉེར་དུ་གཏད་དོ་གཡེལ་མེད་བྱ་ར་མཛོད། །གལ་ཏེ་འདི་དག་མཐུ་ཡིས་འཕྲོག་
པའམ། །འཇབ་བུས་བརྐུ་སོགས་བསམ་སྦྱོར་ལོག་པ་ཡིས། །རྡུལ་ཕྲན་ཙམ་ཡང་གཞན་དུ་
འཁྱེར་བྱེད་ན། །སྐད་ཅིག་དེ་ལ་དྲག་པོས་ཚར་ཆོད་མཛོད། །གཞན་ཡང་ཕན་བདེའི་འབྱུང་
གནས་ཆོས་གྲྭ་ཆེའི། །གཙུག་ལག་ཁང་དང་དགེ་འདུན་ཆོས་འབངས་ལ། །འཚེ་བའི་སྙིང་ཁྲག་
ཞལ་དུ་རབ་དྲངས་ནས། །བདེ་ཆེན་གོ་འཕང་ཐོབ་པའི་འཕྲིན་ལས་མཛོད། །ཤུགས་དྲག་དད་
པས་མཆོད་ཅིང་བསྙེན་བཀུར་བའི། །མཐའ་དག་སྐྱེ་རྒུ་ཚེ་རིང་འབྱོར་ལྡན་ཞིང་། །མཐར་ཐུག་
སྐུ་གསུམ་གོ་འཕང་མྱུར་ཐོབ་ནས། །ཕྱོགས་འདིར་བཤད་སྒྲུབ་མངའ་ཐང་འཕེལ་གྱུར་ཅིག །
ཅེས་པའང་བགྱིས་སོ། །ཆོས་གྲྭ་ཆེན་པོ་འདིར་རྒྱལ་བའི་བཀའ་གངས་ཅན་གྱི་ཁྲོད་དུ་འགྱུར་རོ་
ཅོག་གྲངས་མང་ཙམ་བཞུགས་རུང་། གཏན་དུ་གསུང་སྒྲོགས་གནང་བར་ཤོག་བུ་སོགས་སྤུས་
གཙང་བའི་སྐྱ་པོད་གཅིག་བཞེངས་འདོད་ནས་ཤོག་བུའང་དམིགས་བསལ་མངགས། ཡིག་
མཁན་ཡང་ཡིག་གཟུགས་ལེགས་ཤིང་དག་པ་ཡོང་བ་བཙལ་ཏེ་ངང་རིང་གིས་བསྒྲུབས་པའི་
གླེགས་བམ་རྣམས་ལ་གདོང་དར། གླེགས་ཤིང་། གླེགས་ཐག །ན་བཟའ་བཅས་གྲུབ་པ་དང་།
ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བཀའ་འབུམ་ཡོངས་རྫོགས་གླེགས་བམ་ཉེར་
བརྒྱུད་ཡོད་པའང་གསར་བཞེངས་བགྱིས་པར། དིང་ཕོན་སོགས་གོས་བཟང་པོའི་གདོང་དར།
ཕལ་ཆེར་ལ་ཙ་ནཱན་དམར་པོའི་གླེགས་ཤིང་གསེར་རིས་མ་གདོང་ངོས་གཡུ་མུ་ཏིག་སོགས་ཀྱི་ཕྲ་
ཚོམ་གྱི་སྤ་བ། གོས་ལིང་སོགས་ཀྱི་ན་བཟའ། སེ་ཏ་ཧོའི་སྐུ་རགས་བཅས་ངོ་མཚར་བ་དང་།



བསྟན་བཅོས་འགྱུར་རོ་ཅོག་རྣམས་ཀྱང་བཞེངས་ཚར་བར། གོས་བཟང་བརྩེགས་ཀྱི་གདོང་
དར། གླེགས་ཤིང་གཞི་དམར་གསེར་རིས་ཅན། སྐུ་རགས་སེ་ཏ་ཧོ་ཁ་དོག་སྣ་ཚོགས་དངུལ་
ཚབ་དང་བཅས་པ། དངུལ་གྱི་བྱང་ཆུབ་ཆེན་པོའི་མཆོད་རྟེན། གཞན་ཡང་བྲིས་འབུར་གྱི་སྐུ་
བརྙན་འགའ་ཞིག་དང་། བསྐལ་བཟང་རྣམ་འདྲེན་སྟོང་གི་རྡོ་ལྷར་གསེར་གསོལ་ཤིང་རྩི་སོགས་
གེགས་མེད་ལེགས་པར་ཚགས་སུ་ཚུད་ནས། སྔགས་གྲྭ་པ་རྣམས་ཀྱིས་དཔལ་གསང་བ་འདུས་པ་
མི་བསྐྱོད་པའི་སྒོ་ནས་རབ་གནས་མཛད་པར་བརྩམས་ཏེ། ཚེས་བརྒྱད་གཟའ་སྐར་དགེ་བའི་
ཉིན་སྟ་གོན་དང་། དེའི་ཕྱི་ཉིན་དངོས་གཞིའི་སྦྱིན་སྲེག་བཅས་མཛད་པར་རབ་སྟོན་གྱ་ནོམ་པ་
དང་། དངོས་གཞིའི་ཉིན་འདུས་ཚོགས་དང་ལྷན་ཅིག་ ཤིས་པ་བརྗོད་པའི་མེ་ཏོག་གི་ཆར་
འབེབས་པར་མཛད་བའི་སྐབས་བདག་ཉིད་ཀྱིས་ཀྱང་ཚོགས་དབུར་ཕྱིན་ཏེ་ཤིས་པ་བརྗོད་པའི་
མེ་ཏོག་གི་ཆར་ལེགས་པར་ཕབ། དེ་སྐབས་སློབ་དཔོན་རྣམ་པ་སོགས་ལ་རྣམ་གཞག་གཟབ་རྒྱས་
དང་། དགེ་འདུན་ཉིས་སྟོང་བརྒལ་བར་རབ་ཡོན་དངུལ་སྲང་རེ། སྔགས་གྲྭ་པ་རྣམས་ལ་ཁ་
བཏགས་ལེགས་པ་རེའི་འཕར་བཅས་བསྙེན་བཀུར་ཡང་དག་ཞུས་ཤིང་། དེ་དུས་འབྲོམ་སྟོན་
རྒྱལ་བའི་འབྱུང་གནས་ཀྱི་གདན་ས་པ་ཆོས་རྗེ་བློ་བཟང་ཆོས་འཕེལ་བས་རྟ་སོགས་བདོག་པའི་
སྐྱེས་རྒྱ་ཆེ་བ་བཅས་ཕྱག་མཛོད་རྫོང་སྟ་གནང་བའང་འབྱོར་པས་རྟེན་འབྲེལ་ལེགས་པར་འགྲིག་
ཅིང་། འདི་ཁའི་མཛོད་པ་ཕུན་ཚོགས་རབ་བརྟན་དང་། དགའ་ལྡན་རབ་འབྱམས་པ། རྭ་
སྒྲེང་ཕྱག་མཛོད་རྣམས་རབ་ཏུ་གནས་པའི་སྦྱིན་བདག་ཏུ་བསྐོས་ནས་མཆོག་གསུམ་དམ་པའི་
རྟེན་རྣམས་ལ་ཕུ་དུད་ཡང་དག་བགྱིད་བཅུག །དེ་ལྟར་སྐུ་གསུང་ཐུགས་ཀྱི་རྟེན་རྣམས་བཞེངས་
བའི་བཟོ་བོ། དཔོན་ཡིག་པ། ཞུས་དག་པ། མགོ་པ་སོགས་ལས་བྱེད་རྣམས་ཀྱི་གླ་ཡོན་དུ།
གསེར་དངུལ། མུ་ཏིག །བྱུ་རུ། ཇ་གོས་དར། གྱོན་པ། ལྕགས་རས། རྟ་མཛོ་སོགས་འབྲུར་
ཕབ་བྲེ་ཚད་ཀྱི་ཁལ་ཆིག་འབུམ་སུམ་ཁྲི་ཆིག་སྟོང་ལྷག་པ་ཐོབ་རྩིས་ཀྱི་དངོས་པོས་ཡང་དག་པར་
མགུ་བར་བྱས་ནས་བཟོ་བོ་ཡོན་གྱིས་ཚིམ་པ་རབ་གནས་ཀྱི་གཙོ་བོར་གསུངས་བའི་དགོས་པའང་
ལེགས་པར་གྲུབ། ཐ་སྐར་ཟླ་བའི་ནང་དུ་གྲྭ་ཚང་གཉེར་པ་བློ་བཟང་སྦྱིན་པ་སྡེ་སྲིད་དུ་ཁྲི་འདོན་
གནང་འདུག་པར། མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་པ་ཆེན་པོར་ལེགས་
འབུལ་ཞབས་བརྟན་དང་། སྡེ་སྲིད་ལ་ཁྲི་འབུལ་སོགས་བྱེད་པར་མཛོད་པ་རྫོང་སྟེ་བྱས་སྟེ། ན་
བཟའ། བཞུགས་སྟན། སྐུ་སྙེ། རྒྱལ་བ་ཚེ་དཔག་མེད་ཀྱི་སྐུ་བརྙན་བྱོན་ལེགས་པ། གསེར།
62



དངུལ། གོས་དར། ཇི་རས། རྟ་སྒ་འཁོར་སོགས་དངོས་པོའི་འབུལ་དཔངས་བསྟོད། དེ་ནས་
མི་རིང་བར་དགའ་ལྡན་རབ་འབྱམས་པའི་ཡུམ་འཁོར་བཅས་དང་། ལྷ་སྡིངས་རི་ཁྲོད་པ་སོགས་
འབྱོར་པའི་འདོད་པ་བསྐངས་ཤིང་། འདི་སྐབས་ལས་བྱེད་རྣམས་ཀྱིས་ངེད་ཀྱི་རིམ་གྲོར་
དམིགས་ཚོགས་ཆེན་ལ་མང་ཇ་རྒྱུན་གཏོང་ཐོག་རྣམ་གཞག །དགེ་འདུན་ཉིས་སྟོང་བརྒལ་བར་
འབྲུ་ཁལ་ཕྱེད་གསུམ་རེ་ཐོབ་རྩིས་ཀྱི་བྱུ་རུ་སྤོས་ཤེལ་སོགས་ཀྱི་ཕྱག་འགྱེད་ཀྱང་ཕུལ་སོང་བ་དང་།
བྱང་ཆེན། རྒོད་ཚང་རི་ཁྲོད་པ་རྣམས་ཀྱང་བྱོན་ནས་བསྟན་འགྲོའི་དོན་དུ་ཡུན་རིང་འཚོ་དགོས་
ཞེས་གསུང་ཞིང་མཎྜལ་དང་བཅས་རིང་འཚོའི་རྟེན་འབྲེལ་བསྒྲིག་པར་མཛད། ཟླ་བ་བཅུ་
གཅིག་པའི་ནང་མང་ཇའི་ཐོག་བསྟན་འགྱུར་ཡོངས་རྫོགས་གསུང་སྒྲོགས་གནང་བར་ཡོན་འགྱེད་
རྣམ་གཞག་བཟང་པོ་དང་། ངེད་རང་གི་གྱོན་པའི་སྤོང་ཐག་ཀྱང་བྱས། གཙང་རོང་ཁུལ་གྱི་
དགོན་སྡེ་རིས་སུ་མ་ཕྱེ་བ་བརྒྱ་ཕྲག་བརྒལ་བར་མང་ཇ་དང་། སྤྱི་འགྱེད་དུ་བརྒྱ་ཕྲག་བརྒལ་བ།
བསྔོ་རྟེན་རྣམ་གཞག་བཅས་ཀྱིས་མཆོད་པར་བྱས་ཤིང་། འདི་ཁའི་སྔགས་གྲྭ་པ་རྣམས་ཀྱིས་ཆོས་
སྲུངས་རྣམས་ལ་བསྐང་གསོ་ཟབ་རྒྱས་མཛད་སྐབས། སྔགས་གྲྭའི་བྲིས་འབུར་གྱི་སྐུ་རྣམས་ལ་
སྙན་ཤལ་དང་། དགེ་འདུན་རྣམས་ལ་ཡོན། རྣམ་གཞག་གཟབ་རྒྱས་བཅས་ཕུལ། གཞན་ཡང་
ཆོས་གྲྭ་ཆེན་པོ་འདིས་མཚོན་དགོན་རི་ཁྲོད་སོགས་ལོ་ལྟར་ཕོགས་ཇ་ཚུལ་ཆོས་ཐོག་གི་འགྱེད་
སོགས་འཆར་ཅན་དགོས་པ་རྣམས་དང་། དུས་མཆོད། དགེ་རྒྱུན་སློང་མོ་བའི་སྟེར་ཆ།
དཀོན་མཆོག་རིན་པོ་ཆེ་རྣམ་པ་གསུམ་ལ་རྒྱུན་མཆོད་སོགས་ཡང་དག་བགྱིས། དེ་ཡང་ཁྱད་པར་
འཕགས་བསྟོད་ལས། བསོད་ནམས་བྱས་པའི་ཚོགས་དག་ནི། ། སེམས་ཅན་རྣམས་ལ་ཡོངས་
བསྔོ་བ། །བཅོམ་ལྡན་ཁྱོད་ཀྱིས་གང་གསུངས་པ། །དེ་གཞན་བསྟན་བཅོས་ལས་མ་བཤད།
ཅེས་གསུངས་ལ། སྒོ་གསུམ་གྱི་སྒོ་ནས་སྦྱིན་པ་ལ་སོགས་པ་བསོད་ནམས་བྱས་པའི་ཚོགས་དག་
།སེམས་ཅན་རྣམས་ལ་ཡོངས་སུ་བསྔོ་བར་བཅོམ་ལྡན་འདས་ཁྱོད་ཀྱིས་གང་གསུངས་པ་ནི།
དུས་གསུམ་དང་འབྲེལ་བའི་དགེ་རྩ་རྣམས་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་
རྫོགས་པའི་བྱང་ཆུབ་ཏུ་བསྔོ་བ་ཡིན་ལ། དེ་ལྟ་བུ་ནི་གཞན་སེར་སྐྱ་དང་། གཟེགས་གཟན་ལ་
སོགས་པའི་གཞུང་ལུགས་ཀྱི་བསྟན་བཅོས་ལས་ཆ་ཙམ་ཡང་མ་བཤད་པས། དེས་ན་བདག་གིས་
རྒྱལ་བའི་སྐུ་གསུང་ཐུགས་ཀྱི་རྟེན་བཞེངས་མཆོད་བགྱིས་པ་དང་། རིས་མེད་པའི་དགེ་འདུན་
རྣམས་ལ་བསྙེན་བཀུར་བསྟབས་པ། དབུལ་ཕོངས་ཀྱི་ཚོགས་ལ་སྦྱིན་པ་བྱིན་པ། ཐོས་བསམ་
63



སྒོམ་གསུམ་ལ་འབད་པ་བགྱིས་པ་སོགས་དགེ་བའི་རྩ་བ་ཇི་སྙེད་ཅིག་བགྱིས་པ། ཐམས་ཅད་
ཀྱང་ཕ་མར་གྱུར་པའི་འགྲོ་བ་ཐམས་ཅད་ལ་གནས་སྐབས་སུ་ཕན་པ་དང་། གཏན་དུ་བདེ་བ་བླ་
ན་མེད་པ་འབྱུང་བའི་རྒྱུར་བསྔོ་བ་སྟེ། འདི་ལྟར།
ན་མོ་གུ་རུ་བུདྡྷ་བོ་དྷི་སཏྭཱ་ཡ། གསེར་སྦྱངས་བཙོ་མའི་ལྷུན་པོ་རྣམ་མང་ཕྲས། །བཏབ་
པ་ཇི་བཞིན་མཚན་དཔེའི་དཔལ་འབར་བ། །ཤཱཀྱའི་ཏོག་སོགས་རྒྱལ་བ་སྲས་བཅས་ལ། །ཕྱག་
འཚལ་ཡིད་སྨོན་འགྲུབ་པའི་གྲོགས་མཛོད་ཅིག །བདག་གིས་སྐུ་གསུང་ཐུགས་རྟེན་བཞེངས་
མཆོད་དང་། །དགེ་འདུན་བསྙེན་བཀུར་དབུལ་ཕོངས་ཚིམ་བྱས་སོགས། །དགེ་བ་འདི་དག་
གིས་མཚོན་བདག་གཞན་གྱིས། །སྔོན་ནས་ད་ལྟའི་བར་བསྒྲུབས་དགེ་ཚོགས་མཐུས། །འབྲུ་
ཀུན་བསྐྱེད་ལ་ས་བཞིན་ཡིད་ཅན་ལ། ། ཕན་བདེ་བླ་མེད་སྟེར་ལ་མེད་མི་རུང་
། །ཐུབ་པའི་
བསྟན་པ་ལུང་རྟོགས་ཉི་འོད་ཀྱིས། །འཆི་མེད་ལམ་བཞིན་ཕྱོགས་ཀུན་ཁྱབ་གྱུར་ཅིག །འཇིག་
རྟེན་ཁམས་སུ་མི་འདོད་བསྐྱེད་པའི་གཞི། །ཕན་ཚུན་རྩོད་སོགས་མི་དགེའི་ཚོགས་ཞི་ཞིང་། །
རྫོགས་ལྡན་གསར་དུ་བཞད་པའི་དགའ་སྟོན་ལ། །འགྲོ་ཀུན་གཏན་དུ་སྤྱོད་པ་ཉིད་གྱུར་ཅིག །
གྲངས་མེད་བགྲོད་ཀྱང་བཟོད་པའི་ལམ་ཆེན་བཞིན། །སྡུག་བསྔལ་གྱིས་མནར་འགྲོ་ཚོགས་སྒྲོལ་
བའི་ཁུར། །ལྕི་ཡང་བཟོད་པའི་བྱང་ཆུབ་སེམས་མཆོག་དང་། །ནམ་ཡང་འབྲལ་བ་མེད་པ་
ཉིད་གྱུར་ཅིག །ཐུབ་པས་འགྲོ་ཀུན་དོན་ཆེད་གྲངས་མེད་པའི། །བསྐལ་པ་གསུམ་དུ་སྐུ་ལུས་
ལོངས་སྤྱོད་སོགས། །བཏང་བས་ཚོགས་གཉིས་ཡོངས་རྫོགས་བྱང་ཆུབ་བརྙེས། །བདག་གི་
སྤྱོད་པའང་དེ་དང་མཚུངས་པར་ཤོག །ཇི་ལྟར་སྨོན་བཞིན་བསོད་ནམས་ཡེ་ཤེས་ཀྱི། །རླབས་
ཆེན་ཚོགས་དག་ཡོངས་སུ་རྫོགས་གྱུར་ནས། །སྐྱོན་བྲལ་ཡོན་ཏན་ཀུན་གྱི་དཔལ་ལྡན་པའི། །བླ་
མེད་བྱང་ཆུབ་མྱུར་དུ་ཐོབ་གྱུར་ཅིག །དེ་ཐོབ་ནས་ཀྱང་འཁོར་བར་འཁྱམས་པའི་འགྲོ། །མ་
ལུས་ཀུན་མཁྱེན་རྒྱལ་བའི་གོ་འཕང་ལ། །འགོད་པའི་བརྩོན་འགྲུས་ཐུབ་པ་མཆོག་ཉིད་དང་། །
མི་མཉམ་མེད་པ་ཉིད་དུ་བདག་གྱུར་ཅིག །ཅེས་པའང་བགྱིས་སོ། །དེ་ནས་བསྟན་པ་སྤྱི་རིམ་གྱི་
དུས་གཏོར་ཆེན་མོ་ཡང་སྔར་རྒྱུན་བཞིན་ཚུགས་པར་སྤྱི་སྒེར་ནས་རྙེད་བཀུར་ཕུན་སུམ་ཚོགས་
ཤིང་མི་ཚོགས་ཆེ་བ་བྱུང་། མེ་འབྲུག་གནམ་ལོའི་རང་ཞལ་བཞད་པའི་ཐོག་ཚེས་གཏོར་མཆོད་
པ་དང་དགའ་སྟོན་གྱིས་ལྷ་མི་ཀུན་ལ་དགྱེས་པ་བསྐྱེད། སྤྱི་སྐྱུར་དང་ཆོ་འཕྲུལ་སྨོན་ལམ་ཡང་
སྔར་བཞིན་ཚུགས། འདི་སྐབས་ཁལ་ཁ་རབ་བརྟན་ཧོང་ཐའི་ཇིའི་དགེ་རྩ་བ་དཔོན་མོ་འཁོར་
64



དང་བཅས་པས་ཚོགས་དབུར་བོས་ཏེ་དངོས་པོའི་སྟེར་ཆ་རྒྱ་ཆེ་བ་དང་དགེ་འདུན་རྣམས་ལ་མང་
འགྱེད་བཅས་བསྐྲུན་པའི་དགེ་བ་རྫོགས་བྱང་དུ་བསྔོས། དེ་ནས་རི་ཁྲོད་པ་འགའ་ཞིག་དང་མ་
ཎི་སྐོར་ཆེན་པ་བཅས་ནས་རིང་འཚོའི་རྟེན་འབྲེལ་བསྒྲིགས་ཤིང་། སྐྱིད་ཤོད་སྤྲུལ་སྐུ་རིན་པོ་
ཆེར་ནི་གུ་ཆོས་དྲུག་གི་ཆོས་འབྲེལ་ཡང་ཕུལ། ཟླ་བ་གཉིས་པའི་ནང་ནས་མགོ་བརྩམས་ཏེ་འདི་
ཁའི་མགོན་ཁང་པ་རྣམས་དང་། སྔགས་གྲྭ་དབེན་དགོན་བཅས་ལ་ཆོས་སྲུངས་སྤྱིའི་བསྐང་གསོ་
ཁྲི་ཚར་དང་། ཚོགས་ཆེན་དུ་བཀའ་འགྱུར་གསུང་སྒྲོགས་བཅས་ཟླ་བ་གཉིས་བཙུགས་པར་ཡོན་
སོགས་ཕུ་དུད་ཡོང་དག་དང་། བཅུ་གསུམ་དུས་ཆེན་གྱི་མང་འགྱེད་ཀྱང་སྔར་རྒྱུན་བཞིན་ཕུལ།
ཟླ་བ་ལྔ་པའི་ཚེས་དྲུག་ལ་ཁལ་ཁ་ཨོ་ཆི་དྷ་ར་ཁོ་ཐོག་ཐུས་འདུས་སྡེ་དང་ལྷན་ཅིག་བསྙེན་བཀུར་
རྒྱ་ཆེར་སྤྲོས་པར་བསྔོ་སྨོན་གྱི་རྒྱས་བཏབ། ཟླ་བ་དྲུག་པར་ཁམས་འགྲུལ་པ་མང་ཙམ་འབྱོར་པ་
ལ་ངོས་འཕྲད་སོགས་སོ་སོའི་འདོད་པ་བསྐངས་ཤིང་། གཙང་ཁུལ་གྱི་དགོན་སྡེ་སོ་སོར་མང་ཇ་
གོས་བེར་སོགས་ཀྱི་འགྱེད་བཅས་ཕུལ། དེ་ནས་རིམ་གྱིས་ཁམས་འགྲུལ་པ་དུ་མ་འབྱོར་བར་
དམིགས་བརྩེ་མའི་ལུང་དང་། ཨོའི་རོད་ཀྱི་དཔོན་མོ་ཨེ་ནག་འཁོར་བཅས་ལ་འཇིགས་བྱེད་ལ་
བརྟེན་པའི་བླ་མའི་རྣལ་འབྱོར་དང་། སྒྲོལ་བསྟོད་ཕྱག་འཚལ་ཉེར་གཅིག་གི་ལུང་། བྱང་ཆེན་
བ་སོགས་རི་ཁྲོད་པ་འགའ་ཞིག་དང་། ཧར་གདོང་རབ་འབྱམས་པ། ཁམས་འགྲུལ་པ་དུ་མ་
བཅས་ལ་བཀའ་དྲིན་གསོལ་འདེབས་ཀྱི་ལུང་རྣམས་སྦྱིན་ཞིང་། གངས་ཅན་ཆོས་འཕེལ་སོགས་
དགོན་སྡེ་ཆེ་ཕྲ་དང་། རི་ཁྲོད་ཀྱི་སྡེ་ཕལ་ཆེ་བར་མང་ཇ་སྦྱོར་སྦྲེལ་ཇ་དངུལ་སོགས་ཀྱི་འགྱེད་
ཕོན་ཆེ་བའི་བསྙེན་བཀུར་བསྟབས། ཟླ་བ་བཅུ་གཅིག་པའི་ནང་དུ། ཁལ་ཁ་ཡེ་ཐིག་ནོ་ཡོན།
དྷ་ལའི་བཱ་དུར། མེར་གན་ཨ་ཁས། ཨུས་ཆིང་ཨ་ཁས་སོགས་དཔོན་ཁག་མང་པོ་དང་། ཆོས་རྗེ་
ནོ་མིན་ཁང་། མ་ཎི་དྷ་ར། བསོད་ནམས་ཧོང་ཐའི་ཇིའི་དགེ་ཚུལ་མ། ཧོར་དཔོན་ཚངས་
འཁོར་བཅས་སོགས་འགྲུལ་པ་ཕོན་ཆེ་བ་འབྱོར་བས་བདོག་པའི་སྐྱེས་རྒྱ་ཆེ་བ་དང་། འདུས་
ཚོགས་སུ་མང་འགྱེད་སོགས་ཀྱི་བསྙེན་བཀུར་ཡང་དག་བསྒྲུབས་པའི་དགེ་བ་རྫོགས་བྱང་དུ་བསྔོ་
བ་དང་། ཁོང་རྣམས་ལ་འཕགས་པ་བཟང་པོ་སྤྱོད་པའི་སྨོན་ལམ། སྒྲོལ་བསྟོད། ཨ་ར་པ་ཙ་
ན། ཚེ་གཟུངས། སུ་རཱུ་པའི་ལུང་སོགས་ཆོས་དང་ཟང་ཟིང་གི་སྒོ་ནས་མགུ་བར་བྱས། ཟླ་བ་
བཅུ་གཉིས་པའི་ཚེས་བཅུའི་ཉིན་ལྷ་བཙུན་དགའ་ལྡན་བསྟན་འཛིན་ གྱིས་དགའ་ལྡན་ཁང་
གསར་དུ་སྔགས་གྲྭ་པ་རྣམས་སྤྱན་དྲངས་ཏེ་རྒྱལ་བའི་བཀའ་འགྱུར་རིན་པོ་ཆེ་གསར་བཞེངས་ལ་
65



རབ་གནས་ཞུས་པའི་ཚོགས་དབུར་ཡོང་དགོས་ཚུལ་ལྟར་ཕྱིན་ནས་ཤིས་པ་བརྗོད་པའི་མེ་ཏོག་གི་
ཕྲེང་བ་ལེགས་པར་སྤེལ་བར་སྔགས་གྲྭ་པ་རྣམས་དང་ལྷན་ཅིག་བསྙེན་བཀུར་ཕུན་སུམ་ཚོགས་པ་
དང་འདུས་ཚོགས་ལའང་བསྙེན་བཀུར་ཡང་དག་མཛད་ཅིང་། གནམ་སྐོས་འཇམ་དབྱངས་
གོང་མ་རྒྱལ་པོས་བཀའ་ཤོག་སྐྱེས་བཟང་པོ་དང་བཅས་མི་སྣར་སྦྱོར་ལ་ཆི་བླ་མ་དང་། དབུ་
མཛད་བླ་མ་གཉིས་ཆེད་མངགས་རྫོང་སྟ་གནང་བ་དང་བསྟུན། རྒྱ་ཕྱོགས་ཀྱི་བླ་མ། དབང་
སོགས་ཀྱིས་མི་སྣ་ཆེད་གཉེར་བཏང་བ་རྣམས་ཀྱང་འབྱོར་པས། ཚེས་བཅོ་ལྔའི་ཉིན་ངོས་འཕྲད་
ཇ་གྲལ་བཅས་བཏང་བར་སོ་སོ་ནས་རྒྱ་ཟོག་གི་རྙེད་པ་གཟབ་ནས་བཏེག་ཅིང་འདུས་སྡེར་ཡང་
མང་འགྱེད་སོགས་བསྙེན་བཀུར་ཡང་དག་མཛད། ཁོང་རྣམས་ལའང་སྟོན་མོ་སོགས་ཀྱི་སྣེ་ལེན་
བཟང་པོ་དང་། སྒྲོལ་བསྟོད། ཤེས་རབ་སྙིང་པོ་སོགས་ཀྱི་ཆོས་འབྲེལ་བྱས། དམར་སེར་ཅན་
ཞེས་པ་མེ་མོ་སྦྲུལ་ལོ་གསར་དུ་ཚེས་པའི་དགའ་སྟོན་ཐོག་གྲལ་དབུར་ཕྱིན་ནས། བསྐང་གསོ་བ་
རྣམས་དང་ལྷན་ཅིག་བླ་མ་ཡི་དམ་འདོད་ཁམས་དབང་ཕྱུག་མ་སོགས་ཆོས་སྲུངས་རྣམས་ལ་
དངོས་བཤམས་ཡིད་སྤྲུལ་གྱི་མཆོད་སྤྲིན་རྒྱ་མཚོས་མཆོད་དེ། འཇམ་དབྱངས་གོང་མ་ཆེན་པོའི་
མི་སྣ་བླ་མ་རྣམ་གཉིས་སོགས་རྒྱུ་ཕྱོགས་ཀྱི་མི་སྣ་རྣམས་དང་། འདི་ཕྱོགས་ཀྱི་བླ་མ་སློབ་དཔོན།
ལྷ་བཙུན། སྐུ་སྐྱེ། རྗེ་དྲུང་། སྡེ་དཔོན་རིགས་སོགས་དུ་མ་འདུས་པ་རྣམས་དགའ་སྟོན་གྱིས་
མཉེས་པར་བྱས་ཤིང་། དེ་ཐོག་ཕུན་ཚོགས་བླ་མ་དང་། ཨུ་ཆུ་མུ་ཆིང་ཆེ་ཆེན་དབང་གི་བང་
ཕྱིན་བཅས་ནས་ཟང་ཟིང་གི་འབྱོར་པ་རྒྱ་ཆེན་པོ་བཏེག་སྟེ་རིང་འཚོའི་རྟེན་འབྲེལ་ལེགས་པར་
བསྒྲིགས། དེ་ནས་སྤྱི་སྐྱུར་ཉིན་གསུམ་གྱི་དཔང་པོར་ཕྱིན་ཞིང་། རྒྱལ་བས་ཆོ་འཕྲུལ་ཆེན་པོ་
བསྟན་པའི་དུས་ཆེན་སྐབས་འདུས་ཚོགས་སུ་བསྙེན་བཀུར་མང་ཞིང་སྨོན་ལམ་འཕེལ་བ་བྱུང་
བས་སྤྲོ་བ་འཕེལ། འདི་སྐབས་ཐུ་མེད་ཀྱི་དཔོན་པོ་འཁོར་ལོ་ཆེ་འཁོར་བཅས་འབྱོར་པས་རྙེད་
བཀུར་རྒྱ་ཆེར་བསྟབས། ཧོར་ཟླ་གཉིས་པའི་ནང་དུ་འཇམ་དབྱངས་སྤྲུལ་པའི་སྐུ། སན་ཁན།
ནོ་ཡོན་ཁོ་ཐོག་ཐུ། སིདྷི་ ཤྲཱི་སོགས་ཁལ་ཁ་གཡོན་རུའི་སྐོར་གྱི་མི་སྣ་འགའ་ཞིག་འབྱོར་བས་
དངོས་པོའི་སྐྱེས་རྒྱ་ཆེ་བ་དང་། འདུས་ཚོགས་སུ་མང་འགྱེད་ཕུན་སུམ་ཚོགས་པ་བྱུང་། ཧོར་ཟླ་
གསུམ་པའི་ཚེས་བཅུ་དྲུག་ནས་རིགས་ལུང་ཆོས་སྤྱོད་ལ་ཕྱིན་ཏེ། རྣམ་འགྲེལ་སྨོན་ཊཱིཀ་དང་།
གྲུབ་ཊཱིཀ་གཉིས་ལ་བཤད་པ་དང་བགྲོ་གླེང་ཡང་དག་བྱས། ས་ག་ཟླ་བའི་དུས་ཆེན་ཉིན་རྟེན་
རྣམས་ལ་མཆོད་འབུལ་དང་། འདུས་སྡེར་མང་ཇ། རྣམ་གཞག །སྨན་རྙིང་བཟང་པོ་ཁ་རེའི་
66



འགྱེད་བཅས་ཕུལ། ཟླ་བ་ལྔ་པའི་ཚེས་གཅིག་ལ་བཞད་དངུལ་ཆུའི་རི་ཁྲོད་དང༌། གཞིས་
དགོན་གཉིས་སུ་མང་འགྱེད། རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་སྣང་བརྙན་བྱིན་
རླབས་ཅན་ལ་སྐུ་བེར། དབུ་གདུགས། བླ་བྲེ། སྙེ་འབོལ། བཞུགས་གདན་བཅས་འབུལ་མི་
རྫོང་ལྟ་བྱས་ཤིང་། སྨོན་ལམ་ཆེན་མོའི་སྐབས་མི་ཚོགས་ཆེ་བ་འདུས་ཤིང་སློང་མོ་རྣམས་ལ་ཟང་
ཟིང་གི་སྦྱིན་པས་ཚིམ་པར་བྱས། ཧོར་ཟླ་དྲུག་པའི་ཚེས་གསུམ་གྱི་ཉིན་ཨ་པ་ལས་ཀྱི་དཔོན་མོ་ཚེ་
རིང་འཁོར་དང་བཅས་པས་དངོས་པོའི་སྟེར་ཆ་གཟབ། འདི་སྐབས་བདག་ཉིད་ཁམས་ཅུང་
ཞིག་མ་བདེ་བས་རིམ་གྲོར་དམིགས་མཛོད་པས་འདུས་ཚོགས་སུ་མང་ཇ་འགའ་ཞིག་དང་དགེ་
འདུན་རེར་དངུལ་ཞོ་དོ་རེ་ལྷག་ཙམ་ཐོབ་པའི་དངུལ་འགྱེད། རྒྱུད་གྲྭ་པ་རྣམས་ཀྱིས་ཆོས་སྲུངས་
སྤྱི་དང་ཁྱད་པར་ལྷ་བེག་ཆོས་རྒྱལ་རྣམས་ལ་སྒེར་བསྐང་ཚར་མང་པོ་གནང་བའི་ཡོན་དུ་དངུལ་
ཞོ་གསུམ་རེ་ལྷག་ཙམ་ཐོབ་པའི་ཕྱག་འགྱེད་དང་། དེ་མཐུན་གཙང་ཁུལ་གྱི་དགོན་སྡེ་ཆེ་ཕྲ་
ཐམས་ཅད་ལ་མང་ཇ་ལྔ་རེ་དང་། ཆེ་ཁ་རྣམས་ལ་གོས་ཆེན་གྱི་འགྱེད་སྒྲུབ་སྡེ་སོ་སོར་སྨན་རྙིང་
ཁ་རེ། དབེན་ས་ཆོས་ཀྱི་ཕོ་བྲང་དུ་བཀའ་འགྱུར་རིན་པོ་ཆེ་ཚར་གཅིག་གསུང་སྒྲོགས་དང་།
ཆོས་སྲུངས་རྣམས་ཀྱི་བསྐང་གསོ་ཞག་འགའ་ཞིག་མཛད་པར་རྒྱུན་པའི་བསྙེན་བཀུར་ཕུན་སུམ་
ཚོགས་པའི་ངོས། ཡོན་སྨན་ཁ་ཉིས་བརྒྱ་དང་དངུལ་དཀར་སྲང་ཉེར་བརྒྱད། འདི་ཁའི་འདུས་
ཚོགས་ནས་བཀའ་འགྱུར་གསུང་སྒྲོགས་ཚར་གཉིས་གནང་བའི་ཡོན་སྨན་ཁ་རེ་དང་ང་ཉག་
གསུམ་རེ། དངུལ་ཞོ་གསུམ་རེ་བཅས་བསྙེན་བཀུར་ཡང་དག་བསྟབས་སོང་ཞིང་། དེ་མཐུན་
འདི་ཁའི་ཟུར་བཞི་སློབ་དཔོན། དགེ་སྐོས་སོགས་ཀྱིས་དབུས་འདུས་ཚོགས་སྤྱི་ནས་བདག་ཉིད་
རིང་འཚོར་དམིགས་ཏེ་བསྡུས་ཇ་མཛད་པའི་མང་ཇ་འགའ་ཞིག་དང་། ཉེ་འཁོར་བ་སེར་སྐྱ་
ཚང་མས་བསྡུས་ཇ་མཛད་པའི་མང་ཇ་འགའ་ཞིག་བཏང་ངོས། གྲོ་བཞིན་ཟླ་བའི་ཚེས་བཞིའི་
ཉིན་ཧོར་སྐུ་སྐྱེ་དང་དར་རྒན་ཆོས་རྗེ་སོགས་ཀྱིས་དངོས་པོའི་བརྒྱ་འབུལ་རྒྱ་ཆེ་བ་བཏེག་པའི་
ཐོག་ཉེ་འཁོར་བ་རྣམས་ཀྱིས་མཎྜལ། བདོག་པའི་ཚན་གྲངས་དང་བཅས་རིང་འཚོའི་རྟེན་
འབྲེལ་ལེགས་པར་བསྒྲིགས། འདི་སྐབས་འདུས་ཚོགས་སུ་མང་ཇ་རྣམ་གཞག་བཅས་དང་།
འགྱེད་དགེ་འདུན་རེར་དངུལ་ཞོ་གསུམ་རེ། སེ་ཧྲུག་སྦག་རེ། གོས་དར། སློག་པ་སོགས་
དངོས་པོ་ཕོན་ཆེ་བ་བཅས་ཕུལ། ཉེར་གཉིས་ཀྱི་ཉིན་ཨུན་དུར་དཀའ་བཅུས་ངེད་ལ་དངོས་
འབུལ་དང་འདུས་ཚོགས་ལ་མང་འགྱེད་བཅས་ཀྱི་མཆོད་སྤྲིན་སྤྲོས། ཟླ་བ་བརྒྱད་པའི་ཚེས་
67



བདུན་གཟའ་ཚེས་ཕུན་སུམ་ཚོགས་པའི་ཉིན། སློབ་དཔོན་རྣམ་པ། དགེ་སྐོས། འདུས་སྤྱི་
བཅས་ནས་དངོས་འབུལ་མཎྜལ་བཅས་རིང་འཚོའི་རྟེན་འབྲེལ་ཡང་དག་བསྒྲིག་པར་མཛད།
ཟླ་བ་འདི་རང་དུ་གཙང་ཕྱོགས་ཀྱི་དགོན་རི་ཁྲོད་ཀྱི་སྡེ་དང་བཅས་པར་མང་ཇ་སྦྱོར་སྦྲེལ་ཐོག་
འགྱེད་ལ། གོས་བཟང་པོའི་བླ་རེ། རྟེན་ཁེབས། སྤོས་ཤེལ་ཆེ་ལེགས། བྱུ་རུའི་ཤལ་བ། ཇ་ཆུ་
ཐོག ཡགས་ཇུ། སོག་ཇ། ཤ་ཤན། དངུལ། གོས་དར། རས་སོགས་དངོས་པོ་སྣ་ཚོགས་
ཕོན་ཆེ་བ་དང་། བསྔོ་རྟེན་རྣམ་གཞག་བཅས་དགོན་ཆེ་ཆུང་གི་དབྱེ་བས་སོ་སོར་རྫོང་ལྟ་བྱས།
ཨེར་ཏེ་ནི་འབུམ་གྱི་བང་ཕྱིན་དཀའ་བཅུ་དངོས་གྲུབ་རྒྱ་མཚོ་སོགས་འཕྲད་མི་མང་དུ་འབྱོར་བ་
སོ་སོའི་བཞེད་པའང་རིམ་པར་བསྐངས། ཟླ་བ་བཅུ་པའི་ནང་དུ་དྷུར་ཕོད་ཀྱི་དཔོན་མོ་སྒྲོལ་མ་
སྐྱབས་དང་། རྒྱ་ནག་གི་པཎྜིཏ་ཀླུའི་རྒྱལ་མཚན་གྱི་བསྔོ་ཞུས་པ་འབྱོར་བས་མང་འགྱེད་དང་
དངོས་པོའི་སྟེར་ཆ་གཟབ་ཅིང་། དེ་དག་གི་དགེ་རྩ་རྣམས་ཀྱང་ཀུན་མཁྱེན་རྒྱལ་བའི་གོ་འཕང་
རིན་པོ་ཆེ་ཐོབ་པའི་རྒྱུ་རུ་བསྔོས། འདི་སྐབས་བསྟན་འགྲོར་ཕན་བདེ་འབྱུང་བའི་རིམ་གྲོར་
དམིགས་རྒྱུད་གྲྭ་པ་རྣམས་ནས་ཆོས་སྲུངས་རྒྱ་མཚོའི་བསྐང་གསོ་ཁྲི་ཚར་མཛད་པའི་ཡོན་དུ་
དབེན་ས་ཁ་བཏགས་རེ་དང་། འདུས་ཚོགས་ནས་སྒྲོལ་ཤེར་གདུགས་དཀར་སོགས་ཚར་མང་
གནང་བར་ཡོན་བཀྲས་བཏགས་རེ། ངམ་རིང་དགུན་ཆོས་ལ་མང་ཇ་ཁ་བཏགས་སྟོང་རའི་
འགྱེད་བཅས་དང་། དབེན་ས་ཆོས་ཀྱི་ཕོ་བྲང་དང་རྒྱལ་ཆེན་རྩེ་ཆོས་སྡེ་བཅས་པར་མང་ཇ་ཇ་
འགྱེད་བཅས་པ། གཙང་ཁུལ་གྱི་དགོན་སྡེ་གཞན་རྣམས་ལ་མང་ཇ་རྟ་འགྱེད་ཕོན་ཆེ་བ། རི་
ཁྲོད་ཀྱི་སྡེ་སོ་སོར་མང་ཇ་དྲུག་ཅུ་རེ་དང་བཀྲས་བཏགས་རེའི་འགྱེད་བཅས་ཕུལ། ཁལ་ཁ་
གཡས་རུའི་སྐོར་ནོ་མིན་ཨེ་ཆེན་གྱི་ལྷ་བཙུན་ཁོ་ཐོག་ཐུ་དཔོན་གཡོག་དང་ཁམས་འགྲུལ་པ་འགའ་
ཞིག་འབྱོར་བས་ཧོར་ཟླ་བཅུ་གཅིག་པའི་ཚེས་བཞིའི་ཉིན་གསེར་དངུལ་ཇ་གོས་དར་སོགས་ཀྱི་
བརྒྱ་འབུལ་གཟབ་ཅིང་། ཁོང་རྣམས་ལ་བླ་མཆོད་ཀྱི་ལུང་དང་ཟང་ཟིང་གི་སྟེར་ཆ་སོགས་མི་
དམན་པ་བྱས། གཞན་ཡང་ཁལ་ཁ་གཡས་རུའི་དཔོན་པོ་ཨེར་ཁེ་དྷའི་ཆིང་དང་། བསོད་
ནམས་ཚེ་བརྟན་གཉིས་འཁོར་བཅས་དང་། བླ་དཔོན་ཁག་བཅུ་ཙམ་གྱི་བང་ཕྱིན་འབྱོར་བས་
དངོས་པོའི་སྐྱེས་ཕོན་ཆེ་བ་དང་། ཧོར་ཟླ་བཅུ་གཉིས་པའི་ཚེས་བཞི་ལ་ཐོ་ཡོན་སྐུ་སྐྱེ་ཡུམ་བཅས།
བསོད་ནམས་ཧོང་ཐའི་ཇིའི་བང་ཕྱིན་བཅས་འབྱོར་བས་བདོག་པའི་སྐྱེས་དུ་མ་བཏེག་ཅིང་སོ་
སོའི་བཞེད་དོན་ཡང་གྲུབ་པར་བྱས། འདི་སྐབས་འདུས་ཚོགས་སུ་དངུལ་ཞོ་རེ་ལྷག་ཙམ་ཐོབ་
68



པའི་ཕྱག་འགྱེད་ཀྱང་ཕུལ། ཉེར་བརྒྱད་ཀྱི་ཉིན་རྒྱལ་པོ་དགའ་ལྡན་དར་རྒྱས། སྦོ་ལོད་སོགས་
སོག་འགྲུལ་ཕོན་ཆེ་བ་འབྱོར་ཞིང་། དུས་གཏོར་སྐབས་ཆོས་སྲུངས་རྒྱ་མཚོར་མཆོད་གཏོར།
སྤྱན་རས་གཟིགས་སྙན་ཤལ་སོགས་མཆོད་པའི་སྤྲིན་ཕུང་རྒྱ་ཆེ་བ་སྤྲོས། དེ་ནས་དུས་ཀྱི་ཕོ་ཉ་
ཞེས་པ་ས་ཕོ་རྟ་ལོ་གསར་དུ་བཞད་པའི་དགའ་སྟོན་སྐབས་བླ་མ་ཡི་དམ་ཆོས་སྲུངས་ཚོགས་ལ་
མཆོད་སྤྲིན་དང་། བྱང་བ་ཡོན་བདག་སོགས་མགྲོན་རྣམས་དགའ་སྟོན་གྱིས་མཉེས་པར་བྱས་
ཤིང་། ཚེས་ལྔ་ཆོ་འཕྲུལ་ཆེན་པོའི་དུས་མཆོད་ཚུགས་པའི་ཉིན་བྱང་བ་ཡོན་བདག་རྣམས་ཀྱིས་
གསེར་དངུལ་སོགས་དངོས་པོ་སྣ་ཚོགས་པའི་བརྒྱ་འབུལ་བཏེག་ཅིང་དགེ་འདུན་རྣམས་ལའང་
མང་འགྱེད་ཀྱི་བསྙེན་བཀུར་བླ་མེད་མཛད། ཚེས་བཅུ་གསུམ་གྱི་ཉིན་འདུས་ཚོགས་སུ་མང་ཇ།
རྣམ་གཞག རྟ་སོ་དགུའི་ཕྱག་འགྱེད་བཅས་ཕུལ། ཟླ་བ་དེ་ནང་དུ་དབེན་ས་ཆོས་ཀྱི་ཕོ་བྲང་དུ་
མང་ཇ་ཉིན་གང་འགའ་ཞིག་ཀྱང་བཏང་། དེ་ནས་གཙང་རོང་གི་དགོན་སྡེ་སོ་སོར་བཅུ་གསུམ་
དུས་ཆེན་གྱི་མང་ཇ་དང་། འགྱེད་ལ་གོས་ཡུག་ཉེར་བདུན། གོས་ཁ་བཞི་བཅུ། ཆུ་རྩེ། མུ་ཏིག
སྤྱི་ཁེབས། ཐོད་མཛེས། སྤོས་ཤེལ། བྱུ་རུ། རྣ་རྒྱན། ཁྲོམ་ཛར། གཡུ་རྡོག་ཆེ་ཆུང་སྣ་
ཚོགས། མུ་མེན། ཤེལ་འཕྲེང་སོགས་དང་། བསྔོ་རྟེན་རྣམ་གཞག་བཅས་སོ་སོར་རྫོང་བའི་སྟ་
གོན་བྱས། ཟླ་བ་གཉིས་པའི་ཚེས་བརྒྱད་ལ་ཐོ་ཡོན་སྐུ་སྐྱེ་དང་སྤང་ཡུལ་བླ་མས་དངོས་འབུལ་
མཎྜལ་དང་བཅས་རིང་འཚོའི་རྟེན་འབྲེལ་བསྒྲིགས། བཅུ་གསུམ་དུས་ཆེན་གྱི་ཉིན་འདུས་སྡེར་
མང་ཇསློབ་དཔོན་རྣམ་པ་སོགས་ལ་རྣམ་གཞག་དང་། དགེ་འདུན་ཉིས་སྟོང་བརྒྱ་ཕྲག་
བརྒལ་བར་འབྲུ་ཁལ་ཕྱེད་ལྔ་རེ་ཐོབ་རྩིས་ཀྱི་སྤྱི་འགྱེད་ལ། མུ་ཏིག བྱུ་རུ། སྤོས་ཤེལ་སོགས་
ཕུལ། འདི་སྐབས་རྒོད་ཚང་། དར་རྒྱས་སྒྲུབ་སྡེ། བྱང་ཆེན་པ་སོགས་རི་ཁྲོད་པ་རྣམས་འབྱོར་
པས། ཟླ་བ་གསུམ་པའི་དཀར་ཕྱོགས་དགའ་བ་དང་པོའི་ཉིན་རིང་འཚོའི་རྟེན་འབྲེལ་བསྒྲིག་
པར་མཛད་ཅིང་། ཁོང་རྣམས་ལའང་མང་ཇ་སོགས་བསྙེན་བཀུར་ཕུན་སུམ་ཚོགས་པའི་ངོས་སེ་
ཧྲུག་སྦག་རེའི་འགྱེད་བཅས་ཕུལ། ་ ཚེས་ལྔ་ལ་རྭ་སྒྲེང་མཁན་པོ་དང་བསྟན་འཛིན་ཧོང་ཐའི་ཇི་
གཉིས་ཀྱི་བང་ཕྱིན་པས་འབུལ་ནོད་དུ་མ་དང་འདུས་ཚོགས་སུ་མང་ཇ་འགྱེད་བཅས་ཀྱི་བསྙེན་
བཀུར་བསྟབས། དེ་ནས་དགའ་ལྡན་ཧོང་ཐའི་ཇི། བསྟན་འཛིན་ཧོང་ཐའི་ཇི། ཨ་ཁས།
ཆོས་ཁུར་ཨུ་པ་ཤི་སོགས་ཀྱི་བང་ཕྱིན་སྐྱེས་དང་བཅས་པ་འབྱོར། ཟླ་བ་བཞི་པའི་ཚེས་བཞི་ལ་མ་
ལྷས་དཔོན་གཡོག་གིས་བདོག་པའི་སྐྱེས་དུ་མ་བསྟར་ཞིང་། དེ་དག་སོ་སོའི་རེ་འབྲས་ཀྱང་སྨིན་
69



པར་བྱས། ཚེས་བདུན་ལ་ཆོས་གྲྭ་ཆེན་པོ་འདི་ཁའི་དགེ་འདུན་རེར་འབྲུ་ཁལ་ཕྱེད་བཞི་རེ་མི་
འཚད་པ་ཐོབ་རྩིས་ཀྱི་ཇ་དངུལ་གོས་དར་སོགས་དངོས་པོ་སྣ་ཚོགས་པའི་ཕྱག་འགྱེད་ཀྱང་ཕུལ།
ཚེས་བཅུ་བཞིའི་ཉིན་ཉེ་འཁོར་བ་རྣམས་ཀྱིས་དངོས་པོའི་ཚན་གྲངས་མཎྜལ་དང་བཅས་ཏེ་རིང་
འཚོའི་རྟེན་འབྲེལ་བསྒྲིགས། དེ་མཐུན་དགའ་ལྡན་རབ་འབྱམས་པ་འཁོར་བཅས་ཀྱང་བྱོན་
པར་ངོས་འཕྲད་ཇ་གྲལ་བཅས་བཏང་། ཉེར་ལྔ་ལ་དབེན་དགོན་དགེ་སློང་སངས་རྒྱས་བསྟན་
འཛིན་གྱིས་མཐུན་རྐྱེན་སྦྱར་ཏེ་གནས་བླ་མ་སོགས་གྲྭ་བགྲེས་འགའ་ཞིག་དང་བཅས་རིང་དུ་འཚོ་
བའི་རྟེན་འབྲེལ་གྱི་སྒོ་ལེགས་པར་བསྒྲིགས་སྐབས་ཁོང་རྣམས་ལ་ཕྱག་ཆེན་རྩ་བའི་ལུང་ཕུལ།
ཆོས་གྲྭ་ཆེན་པོ་འདི་ཁའི་མཚན་ཉིད་ཀྱི་གྲྭ་ཚང་གསུམ་དུ་སྔ་གོང་ནས་ས་ག་ཟླ་བར་དུས་མཆོད་ཀྱི་
གྲྭ་ཇ་གཏོང་རྒྱུན་ཡོད་འདུག་རུང་བར་སྐབས་སུ་ཐོས་བསམ་གླིང་དང་ཤར་རྩེ་གཉིས་སུ་ཆག་
འདུག་པར་བརྟེན་དུས་མཆོད་ཀྱི་ཐེས་སུ་གྲྭ་ཚང་གསུམ་པོ་རེ་རེར་དངུལ་སྲང་སུམ་ཅུ་སོ་ལྔ་རེ་
ཐོབ་ངེས་ཀྱི་དངོས་པོ་སྤུས་གཙང་བ་དང་། ཟི་ལིང་ཀོ་ཁྲ་གཉིས་རེ། རྒྱ་ཇ་ནག་པོ་འཁོར་དྲུག་
མ་རེ་བཅས་དུས་མཆོད་རྒྱུན་ཚུགས་པའི་ཞལ་འདེབས་སུ་ཕུལ། གསང་སྔགས་རྒྱལ་བ་གྲྭ་ཚང་དུ་
དཔལ་གསང་བ་འདུས་པའི་སྐུ་བརྙན་བྱོན་ཤིན་ཏུ་ལེགས་པ་སོགས་སྐུ་བརྙན་དང་གདུང་རྟེན་
ཤིན་ཏུ་མང་བ་དང་། མཆོད་ཁང་སོ་སོར་མར་མེ་ཉིན་མཚན་ཁོར་ཡུག་ཏུ་ཡོང་བའི་ཐེས་སུ་སྤུ་
ནག་ཕོན་ཆེ་བ། ཟླ་བ་བྱུང་ངོ་ཅོག་གི་བཅུ་གསུམ་དུས་མཆོད་ཀྱི་ཐེས་སུ་ནས་ཁལ་སྟོང་ཕྲག་
གཅིག་དང་། དངུལ་རྟ་རྨིག་མ་གཅིག །རྒྱ་ཇ་ནག་པོ་འཁོར་དྲུག་གསུམ། ཡང་རྒྱུད་ཇའི་ཐེས་
སུ་ཇ་ནག་པོའི་འཁོར་དྲུག་མ་གཅིག་དང་། ཟི་ལིང་ཀོ་ཁྲ་གཅིག་རྣམས་ཕུལ། དེ་མཚུངས་
བསྐང་གསོ་དང་བཀའ་འགྱུར་རིན་པོ་ཆེ་གསུང་སྒྲོགས་གནང་བའི་ཡོན་དུ་གྲྭ་པ་རེར་ཁ་བཏགས་
རེ། ཇ་ཉག་དྲུག་རེ། སྨན་ཁ་རེ་བཅས་ཕུལ། འདི་སྐབས་རྗེ་ཞལ་སྔ་ནས་ཐོས་བསམ་གླིང་པ་
ངག་དབང་དོན་གྲུབ་པས་རིང་འཚོའི་རྟེན་འབྲེལ་ཡང་བསྒྲིག་པར་མཛད། དེ་ནས་མཚན་ཉིད་
པ་གྲྭ་པ་བརྒྱ་ལྷག་ཙམ་གྱིས་བཀའ་འགྱུར་རིན་པོ་ཆེ་གསུང་སྒྲོགས་མཛད་པའི་ཡོན་དུ་སྨན་ཁ་རེ་
དང་། ཇ་ཟི་ལིང་ཀོ་ཁྲ་གསུམ། དབུ་ཆོས་ལ་རྣམ་གཞག་བཅས་ཕུལ། ཟླ་བ་ལྔ་པའི་ཚེས་བཅུ་
བཞི་ནས་ཉིན་གསུམ་གྱི་བར་དེ་བཞིན་གཤེགས་པ་རེ་གཙོ་བོར་བཞུགས་པའི་གོས་སྐུ་སྔགས་གྲྭ་པ་
རྣམས་ཀྱིས་གདུགས། རྒྱལ་མཚན། བ་དན་སོགས་མཆོད་པའི་བྱེ་བྲག་ཚར་དུ་དངར་བས་སྤྱན་
དྲངས་ཏེ་གོས་སྐུ་སྤེའུར་ཞལ་ཕྱེ་བའི་སྐུ་མདུན་དུ་མཆོད་འབུལ་ཁྲུས་གསོལ་སོགས་དང་། དེ་
70



མཚུངས་འདུས་ཚོགས་བྱིངས་ཀྱང་ཉིན་ལྟར་སྐྱིད་ སྐྱིད་ན་ཁར་མང་ཇ་ཚར་རྟིང་མའི་ཐོག་
འཚོགས་པའི་ཡན་ལག་བདུན་པ་འབུལ་ཞིང་སྐུ་ཁྲུས་གསོལ་བ། ལྷག་པར་ཚེས་བཅོ་ལྔའི་ཉིན་
སྟོན་པ་ཡང་དག་པར་རྫོགས་པའི་སངས་རྒྱས་ཤཱཀྱའི་རྒྱལ་པོའི་གོས་སྐུ་ཞལ་ཕྱེ་བའི་སྤྱན་སྔར་གསོ་
སྦྱོང་མཛད་པ་སོགས་བསྟན་རྒྱུན་བཟང་པོ་སོ་སོའང་མ་ཉམས་པ་གོང་འཕེལ་བྱུང་། ཆུ་སྟོད་ཟླ་
བའི་ནང་དུ་སྔགས་གྲྭ་པ་རྣམས་ཀྱིས་ཆོས་སྲུངས་རྒྱ་མཚོའི་བསྐང་གསོ་དང་དྲུག་ཅུ་པའི་གཏོར་
བཟློག་བཅས་མཛད་པའི་ཡོན་དུ་སེ་ཧྲུག་སྦག་རེ་ཕུལ། དེ་ནས་འཇམ་དབྱངས་གོང་མ་རྒྱལ་པོའི་
མི་སྣ་ནོ་མོན་ཁང་དང་། ཨེར་ཏེ་ནི་རབ་འབྱམས་པ་བཅས་འབྱོར་བས་ཟླ་བ་དགུ་པའི་ཉེར་
གསུམ་གྱི་ཉིན་གསེར་ཡིག་དང་སྐྱེས་བཟང་པོ་བསྟར་བྱུང་བས། གོང་མ། བཙུན་མོ། སྲས།
འབངས་དང་བཅས་པར་འཚམས་ཞུ། ཇ་གྲལ་སྟོན་མོ་སོགས་བདག་རྐྱེན་ཡང་དག་བགྱིས་ཤིང་།
དེ་ནས་རིམ་བཞིན་གསེར་ཡིག་མི་སྣ་གཉིས་དང་། འདུལ་བ་ཆོག་རྗེ། སྡེ་བདག་ནང་སོའི་བང་
ཕྱིན། །ཆོས་རྗེ་རིན་ཆེན་རྒྱལ་མཚན། དབོན་པོ་དགེ་སློང་སོགས་ཁག་སོ་སོ་ནས་དངོས་པོའི་
བརྒྱ་འབུལ་གཟབ། ཁོང་རྣམས་ལ་བླ་མ་མཆོད་པའི་ལུང་དང་། གོང་མ་ཆེན་པོའི་བཀའ་ལན་
གྱིས་གཙོས་སོ་སོའི་ལན་འདེབས། ཐོན་ཆས་སྟེར་ཆ་སོགས་ཆོས་དང་ཟང་ཟིང་གི་སྒོ་ནས་
བསྐྱངས། དེ་ནས་ཕན་བདེའི་འབྱུང་གནས་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པ་
དང་། མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་དབུས་བསྟན་
འཛིན་གྱི་སྐྱེས་བུ་དམ་པ་རྣམས་ཀྱི་ཞབས་པད་བརྟན་པའི་སྐུ་རིམ་དུ་དམིགས་ཆོས་གྲྭ་ཆེན་པོ་
འདི་ཉིད་ཀྱིས་མཚོན་གཙང་ཁུལ་གྱི་དགོན་སྡེ་བརྒྱ་དང་བཅུ་ལྷག་ཙམ་ལ་མང་ཇ་སྦྱོར་སྦྲེལ་བསྔོ་
རྟེན་རྣམ་གཞག་བཅས་ཕུལ་ནས། འཕགས་པ་བརྒྱད་སྟོང་བ་དང་། མདོ་སྡེ་བསྐལ་བཟང་།
གདུགས་དཀར། ཤེས་རབ་སྙིང་པོ། སྒྲོལ་མ་རྣམས་ཚར་མང་པོ་མཛད་པའི་ཡོན་དུ། བཀྲ་
ཤིས་ལྷུན་པོར་རྟགས་བརྒྱད་ཁ་བཏགས་ཆེ་ལེགས་གསུམ། དབེན་ས་ཁ་བཏགས་ལྔ་བཅུ་ང་ལྔ།
དངུལ་གྱི་གཞོང་པ་སོགས་སྲང་ཉིས་བརྒྱར་ཉེ་བ། གོས་ཡུག་བཅུ་གཅིག །སྨན་ཡུག་བརྒྱ་ཟིན་
ཙམ། གཡི་དཀར་གྱི་ཞྭ་མོ་གཅིག །གོས་སློག་སྤུས་གཙང་བ་བཅུ། རྒྱ་ནག་གི་སྐ་རགས་ཚགས་
མ་གཅིག་དང་རག་གི་སྐ་རགས་གཅིག །རྒྱ་ནག་གི་ཆར་ཁེབས་གཅིག །སོག་ལྷམ་སྤུས་ལེགས་
གཅིག །སྦུ་ལའི་ལག་ཤུབས་གཅིག །སྦུ་ལ་ཁ་ཏའི་འབོག་ཆོ་གཅིག ། ཕོ་གོས་ལྕགས་ནག་
གཉིས། སྟོད་གོས་གོས་བཟང་སྒྲིགས་ཀྱི་འཇའ་ཅན་སྤུས་ལེགས་བཞི། སྐྱེ་བོའི་རྔུལ་གཟན་



གསུམ། རྩེར་ཞྭ་གསུམ། ཟླ་གམ་གཉིས། གོས་སྟོད་སྤུས་ལེགས་བདུན། སྟོད་གོས་གོས་ཆེན་
གྱི་རྒྱུན་ལྡན་གཅིག ། ཤམ་ཐབས་སྤུས་ལེགས་གསུམ་དང་གོས་ཆེན་གྱི་གཅིག ། སེར་སྐྱོགས་
གཉིས། ཆོས་གོས་དགུ། ལིང་སེར་གྱི་སྣམ་སྦྱར་གསུམ། གཏུར་བུ་གཅིག །ཀོང་གཟན་ཕྲུག་
ཆེན་གཅིག །བན་གཟན་གཅིག །གྲྭ་ལྷམ་ཆ། གོས་མཐོན་ཐིའི་སྙེ་འབོལ་དང་། གདན་སྤུས་
ལེགས་གཅིག །སི་ཇ་ཀོ་ཁྲ་དྲུག །ཏཱ་ཚལ་ཀོ་ཁྲ་ལྔ། རྟ་ཉི་ཤུ་རྩ་ལྔ། བཙུན་བཏགས་བརྒྱ་དང་
སོ་གཅིག །ལིང་དམར་སེར་ཡུག་རེ། བཀྲས་བཏགས་ཡུག་གསུམ། འོགང་དཀར་ཡུག །རྒྱུད་
པ་གྲྭ་ཚང་སྒེར་དུ་འབུམ་རྒྱས་འབྲིང་བསྡུས་གསུམ་གསུང་སྒྲོགས། ཆོས་སྲུངས་རྣམས་ཀྱི་བསྐང་
གསོ་བཅས་ཉིན་དགུ་མཛད་པའི་ཡོན་དུ་བཀྲས་བཏགས་བརྒྱ་དང་ལྔ་བཅུ། ཟི་ལིང་ཀོ་ཁྲ་
གཉིས། ལྷུང་བཟེད་ཤུབས་བཅས་དྲུག་དང་ཤུབས་གསུམ་རག་གཤམ་གཅིག །ཌཱ་མ་རུ་རྒྱ་བཟོ་
མ་སྤུས་ལེགས་གསུམ། ཕེག་རྡོབ་ཆ་གཅིག ། གན་དཀར་སྒོབ་ཤུབས་དང་བཅས་པ་གཅིག །
དཀར་ཡོལ་ཁྲེ་ཏོ་སྤུས་ལེགས་ཤུབས་བཅས་གཅིག་དང་སྔོ་ཁྲ་ཡུ་ཐུང་ཤུབས་བཅས། བཀྲས་
བཏགས་ཉིན་བདེ་མ་སྤུས་ལེགས་གཅིག ། གཞན་མ་དགོན་སྡེ་སོ་སོའི་འགྱེད་བསྡོམས་པར།
གོས་ཡུག་བརྒྱད་ཅུ། སྨན་ཡུག་བརྒྱ་ཟིན། ཁ་བཏགས་ཆེ་ལེགས་སོ་བདུན། སེ་ཧྲུག་སྦག་ལྔ་
བཅུ་ང་དགུ་རྣམས་ཕུལ། འདི་སྐབས་གྲིབ་ཀྱི་རྣམ་པས་ཁམས་ཅུང་ཞིག་མ་བདེ་བར་མཚམས་
བཅད་དེ། སྔ་གོང་མཁན་ཆེན་ཐམས་ཅད་མཁྱེན་གཟིགས་ཆེན་པོའི་ཞབས་དྲུང་དུ་རྗེས་གནང་
ཞུས་པའི་ལྷ་འགའ་ཞིག་གི་བསྙེན་པ་མ་ཐུབ་པ་རྣམས་ཀྱི་བསྙེན་པ་དང་། ཨ་མདོ་བ་ཕོན་ཆེ་བ་
འབྱོར་བར་རྒྱང་འཕྲད་བཏང་ཞིང་དེ་དག་གི་དངོས་འབུལ་དུ་མ་བྱུང་བར་ལན་འདེབས་ཀྱང་མི་
དམན་པར་བྱས། ཟླ་བ་བཅུ་གཅིག་པའི་ཉེར་གཉིས་ལ་ཨོའི་རོད་འདུལ་བ་ཆོས་རྗེའི་བང་ཕྱིན་
རྣམས་ཀྱིས་བརྒྱ་འབུལ་མང་འགྱེད་བཅས་དང་། ཉེར་ལྔ་ལ་འཇམ་དབྱངས་སྤྲུལ་པའི་སྐུ། རྡོ་
རྗེ་རྒྱལ་པོ་སོགས་ཀྱི་བང་ཕྱིན་སྐྱེས་བཟང་པོ་བཅས་འབྱོར་པ་སོ་སོར་ལན་འདེབས་སོགས་ཕུལ།
རྒྱལ་ཟླའི་ནང་དུ་ཨོའི་རོད་ཆེ་ཆེན་ཁང་གི་སྐུ་ཚ་བློ་བཟང་མགོན་པོ་རབ་བརྟན་སོགས་དཔོན་
ཁག་ཕོན་ཆེ་བ་འབྱོར་པས། གསེར་དངུལ། གོས་དར། ཇ་ནས། རྟ། རྔ་མོ་སོགས་ཀྱི་སྟེར་ཆ་
རྒྱ་ཆེ་ཞིང་འདུས་སྡེར་ཡང་བསྙེན་བཀུར་ཕུན་སུམ་ཚོགས་པ་མཛད་པའི་དགེ་བ་རྫོགས་བྱང་དུ་
བསྔོས། དུས་གཏོར་སྐབས་ཀྱང་དཔོན་ཁག་རྣམས་ཀྱིས་སྔགས་གྲྭ་པ་སོགས་ལ་བསྙེན་བཀུར་
ཡང་དག་མཛད། དོན་གྲུབ་ཅེས་པ་ས་མོ་ལུག་ལོའི་དགའ་སྟོན་ཐོག་བླ་མ་ལྷ་སྲུངས་རྣམས་ལ་
72



མཆོད་སྤྲིན་དང་། བློ་བཟང་མགོན་པོ་རབ་བརྟན་སོགས་དཔོན་ཁག་རྣམས་ཀྱིས་དབུས་མགྲོན་
དུ་བོས་པ་རྣམས་དགའ་སྟོན་གྱིས་མཉེས་པར་བྱས་ཤིང་། དེའི་སང་ཉིན་དཔོན་ཁག་རྣམས་ལ་
འདོད་ཆོས་དང་ཟང་ཟིང་གི་དངོས་པོ་བསྟབས་ནས་ཐོན་པར་བྱས། ཟླ་བ་གཉིས་པར་རྒྱུད་གྲྭ་
པ་རྣམས་ཀྱིས་འབུམ་གསུང་སྒྲོགས་དང་། བསྐང་གསོ་གཏོར་བཟློག་བཅས་གནང་བའི་ཡོན་དུ་
སྨན་ཁ། སེ་ཧྲུག་སྦག་རེ། དངུལ་ཞོ་བཞི་རེ། ཁ་བཏགས་རེ་བཅས་ཕུལ། དེ་སྐབས་མཚན་
ཉིད་པ་བརྒྱ་ལྷག་ཙམ་གྱིས་བཀའ་འགྱུར་རིན་པོ་ཆེ་དང་མདོ་སྡེ་བསྐལ་བཟང་སོགས་གསུང་
སྒྲོགས་གནང་བའི་ཡོན་དུ་དངོས་པོ་སྣ་ཚོགས་དང་། དངུལ་ཞོ་ཕྱེད་བཞི་རེ། སྨན་ཁ་རེ། ཁ་
བཏགས་རེ་བཅས་ཕུལ་ཞིང་། དེ་མཐུན་དབེན་ས་ཆོས་ཀྱི་ཕོ་བྲང་དུའང་བཀའ་འགྱུར་རིན་པོ་
ཆེ་གསུང་སྒྲོགས་གནང་བའི་ཡོན་དུ་རྟ། ཇ། སྨན་རྩེ་སོགས་དང་རྒྱུན་པར་མང་ཇ་བཞེས་ཐུག་
སོགས་ཀྱི་བསྙེན་བཀུར་བསྟབས། བཅུ་གསུམ་དུས་མཆོད་ཀྱི་མང་འགྱེད་སོགས་ཀྱང་ཆོས་གྲྭ་
ཆེན་པོ་འདིས་མཚོན་ཚང་མར་སྔར་རྒྱུན་བཞིན་ཕུལ། དེ་སྐབས་ས་སྐྱོང་མེར་རྒན་ཐའི་ཇིའི་སྲས་
ཚ་འགའ་ཞིག་དང་། ཨེར་ཁེ་ཇུ་ནང་ཞིང་སྐྱོང་ནང་སོའི་དཔོན་པོ་སོགས་འབྱོར་པ་སོ་སོ་ནས་
བརྒྱ་འབུལ་དང་། འདུས་ཚོགས་སུ་མང་འགྱེད་བཅས་རྒྱས་པ་བྱུང་བས། ལྷུང་བཤགས་དང་
བཟང་སྤྱོད་སྨོན་ལམ་གྱི་ལུང་དང་ལན་འདེབས་སོགས་ཆོས་དང་ཟང་ཟིང་གི་སྦྱིན་པ་བསྟབས།
ཟླ་བ་གསུམ་པའི་ནང་དུ་ཤངས་བཀྲ་ཤིས་རྩེ་པའི་ཞལ་ངོ་ཚེ་བརྟན་དཔལ་འབྱོར་དང་། ཐོ་ཡོན་
སྐུ་སྐྱེ་ཡུམ་བཅས་ལ། སྐྱེར་སྒང་ལུགས་ཀྱི་རྟ་མགྲིན་གྱི་སྒྲུབ་ཐབས་དང་། འཇམ་དབྱངས་ཨ་ར་
པ་ཙ་ནའི་སྒྲུབ་ཐབས། བཟང་སྤྱོད་རྣམས་ཀྱི་ལུང་བཀླགས། དཔོན་སློབ་ཆོས་ཐོག་སྐབས་
རིགས་ལུང་ཆོས་སྤྱོད་ལའང་རྟག་པར་ཕྱིན་པས། བགྲོ་གླེང་ལ་འགྲུས་པར་བྱས་ཤིང་དགེ་འདུན་
རྣམས་ལ་དངོས་སྤྱད་སོགས་དང་གྱོན་པ་སྣ་ཚོགས་ཀྱི་ཕྱག་འགྱེད་ཀྱང་སྔར་བཞིན་ཕུལ། དེ་དུས་
རྒྱལ་བ་ཞབས་དྲུང་གི་སྐུ་སྐྱེ་ཆོས་ཀྱི་རྒྱལ་པོའི་འཕྲིན་ལས་པ་དཔོན་སློབ་ཀྱང་འབྱོར་པས་སྔོན་གྱི་
བག་ཆགས་སད་དེ་ལུས་ལོངས་སྤྱོད་དང་བཅས་པ་ཐམས་ཅད་སྟེར་བར་མཛད། གཞིས་རྙིང་པ་
རྣམས་འཇགས་པའི་ཐེའུ་དགོས་གསུང་བ་བཞིན་ཕུལ་བས་མཚོན། བདག་རྐྱེན་ཡང་སྐུ་གོང་མ་
ལས་མི་དམན་པ་བྱས། མེ་ཏོག་ཟླ་བའི་ཚེས་བཅུ་ལ་སྤྱི་སྒེར་གྱི་རིམ་གྲོར་དམིགས་འདི་ཁའི་
ཚོགས་ཆེན། སྔགས་གྲྭ། དབེན་དགོན་བཅས་པར་མང་ཇ་བཟང་པོ་དུ་མ་དང་དགེ་འདུན་རེར་
འབྲུ་ཁལ་བཞི་རེ་ཐོབ་ངེས་ཀྱི་ཕྱག་འགྱེད་བཅས་ཕུལ། ཟླ་བ་དྲུག་པའི་དུས་འཁོར་ལུགས་ཀྱི་
-
-
，
-
-----



ཚེས་བཅོ་ལྔ་ཉིན་མཁན་ཆེན་ཐམས་ཅད་མཁྱེན་པ་ཆེན་པོར་དབང་ལུང་མཇལ་ཁ་ཞུ་བར་མངོན་
དུ་ཕྱོགས་ཏེ་བཀྲ་ཤིས་ལྷུན་པོ་ནས་རྟ་ཁ་བསྐྱོད་པར། གཞིས་རྩེ་རྫོང་དཔོན་སོགས་ཀྱིས་རྟ་ཐབ་
ཀྱི་སྐྱེལ་མ་དར་གཏོང་ཚན་གྲངས་བཅས་པས་རྟེན་འབྲེལ་བསྒྲིགས་ཤིང་། ལམ་བར་གསེར་
མདོག་ཅན་པ་མཁན་སློབ་ཀྱིས་སེར་འཕྲེང་དངོས་པོའི་སྟེར་ཆ་བཅས་འདུག་པས་ལན་དང་མང་
འགྱེད་གཟབ་སྟེ་ཕུལ། དེ་ནས་དབེན་ས་ཆོས་ཀྱི་ཕོ་བྲང་། རྟ་བསུ། ཐབ་བསུ། སེར་འཕྲེང་།
མཆོད་གཞིས་རྣམས་ཀྱིས་གཞས་བྲོ་དར་འཕྱར་སོགས་དང་བཅས་དབེན་ས་ཆོས་ཀྱི་ཕོ་བྲང་དུ་
སླེབས། དབེན་ས་བ་རྣམས་ལ་མང་ཇ་ཉིན་གང་མང་བ་བཏང་ནས། དཔལ་མགོན་སྡེ་ལྔ་དང་
ལྷ་མོ་རྣམ་གསུམ་བཅས་པའི་བསྐང་གསོ་གང་མང་བཏང་ཐོག་སྤྱི་སོར་སྦྱོར་འཇགས་ལ། ནང་
མཇལ་གྲས་སུ། པཎ་ཆེན་ཐམས་ཅད་མཁྱེན་པ་ཆེན་པོའི་པུར་དར་ལ་རྗེ་ཉིད་ཀྱི་སྣང་བརྙན་
དབུ་མཛད་ཆོས་དབྱིངས་རྒྱ་མཚོས་བྲིས་པ་ངེད་ཀྱིས་མེ་ཏོག་གཏོར་བ་གཅིག །སངས་རྒྱས་གླང་
པོར་འཁྲུངས་པའི་ཚེམས་གཅིག །པཎ་ཆེན་ཐམས་ཅད་མཁྱེན་པ་དང་མཁན་ཆེན་རྒྱལ་བའི་
དབང་པོའི་ཞལ་དཀར་རེ་དང་པཎ་ཆེན་ཐམས་ཅད་མཁྱེན་པའི་སྐུ་རྩར་གཅིག །རྗེ་ཆོས་ལྡན་
རབ་འབྱོར་གྱི་ཕྱག་ཊཱར་གཅིག ། ཐམས་ཅད་མཁྱེན་པ་བསོད་ནམས་རྒྱ་མཚོའི་སྐུ་ཆོས། རྗེ་
སངས་རྒྱས་ཡེ་ཤེས་ཀྱི་སྐུ་འདྲ་རིན་པོ་ཆེའི་སྐུ་མདུན་དུ་པཎ་ཆེན་ཐམས་ཅད་མཁྱེན་པའི་ཕྱག་
ཊཱར་དང་ཐེག་ཆེན་དྲིལ་བུ་རྡོར་བཅས། མགོན་ཁང་དུ་བཅོམ་ལྡན་འདས་རྡོ་རྗེ་འཇིགས་བྱེད་
གཙོ་བོར་བཞུགས་པའི་བྲིས་ཐང་གཅིག །ཡེ་ཤེས་མགོན་པོ་ཕྱག་དྲུག་པ་དང་དཔལ་ལྡན་ལྷ་མོ་
གཙོ་བོར་བཞུགས་པའི་བྲིས་ཐང་། དམ་ཅན་ཆོས་ཀྱི་རྒྱལ་པོ་ཡབ་ཡུམ་དང་། གུར་ཞལ།
མགོན་དཀར། དཔལ་ལྡན་ལྷ་མོ་རྣམས་གཙོ་བོར་བཞུགས་པའི་བྲིས་ཐང་རེ་སྟེ་དྲུག་ལ་གོས་སྔོན་
གྱི་གོང་གཤམ་འཇའ་བཅས། བྱང་དར་དམར་ལྗང་གི་ཞལ་ཁེབས། ཁ་བཏགས་གསེར་པོར་མ་
ཚོས་ཁ་སྣ་ཚོགས་ཀྱི་སྙན་ཤལ་བཅས་པ་དང་། ཕྱག་རྡོར་འཁོར་ཆེན་གྱི་དཀྱིལ་ཐང་གཅིག །
གོས་སྐྱེར་གྱི་སྣམ་སྦྱར་གཅིག །ལིང་སེར་གྱི་སྣམ་སྦྱར་བཅུ་གཉིས། ལིང་ལོ་ཧིའི་སྣམ་སྦྱར་
གཉིས། འདུ་ཁང་གསེང་གཡབས་ཀྱི་མཐོང་སྐོར་དབུས་དང་ཤར་ནུབ་གཉིས་ལ། གན་གོས།
ཇུས་གོས་ཚོན་ཁྲ། ཁ་བཏགས་གསེར་པར་མ། མཐིང་ཁྲ། མིང་བྱང་དར་སོགས་ཚོས་ཁ་སྣ་
ཚོགས་པའི་ལྡ་ལྡི་ཧོར་གོས་གཞི་ནག་རྒྱ་ཡིག་མའི་གོང་ལྡན་དང་། ཁྱམས་སྨད་ལ་གོང་པ་གོས་
བཟང་སྒྲིགས་དང་། དབུས་སུ་བཏོན་སྐུད་སྣ་ཚོགས་ཀྱི་ཟར་ཚགས། ཕན་ཚུན་གཉིས་སུ་ལྡ་ལྡི་



རྒྱུ་བཀོད་གོང་མཚུངས་ཡོད་པ། ཀ་རིང་གཉིས་ལ་ཇུས་བཟང་སྒྲིགས་ཀྱི་ཀ་འཕན་ཆ། མཐོན་
ཐི་གཞི་ནག་གི་ཕོད་ཀ་ཇུས་དམར་སེར་གྱི་འཇའ་ཅན་སྤུས་ལེགས་ལྔ་དང་། མཐོན་ཐི་སྔོ་ཁྲའི་
ཕོད་ཀ་གཅིག་བཅས་ལ་མཁལ་དར་གཉིས་རེ། གོས་སྔོན་སེའུ་མ་ལེ་བརྒན་སོགས་ཀྱི་རྡོར་གོང་
དྲུག །ཞྭ་ནག་རྔ་ཕོད་ཐོང་སྐམ་རྩེ་ཕྲན་རྒྱུ་ཤལ། ཁ་བཏགས་མཐིང་ཁྲ་དང་བྱང་དར་སྣ་ཚོགས་
ཀྱི་སྦྲུལ་ཆིངས་ཞྭ་དར་དང་བཅས་པ་ཞེ་མཚུངས་དྲུག །ཟངས་དམར་གྱི་བནྡྷ་བཤའ་རྩི་ཅན་
བཏོན་སྐུད་ཀྱི་ཕོན་ཛར་སྒྲིལ་གསེར་གྱི་ཟར་ཚགས་ལྡན་དྲུག་དང་ཕུར་པ་དར་བཅས་དྲུག །
དངུལ་ཟངས་ཀྱི་རྒྱུ་དུང་ཆ་རེ་དར་བཅས་སྦྱོར་འཇགས་ཐོག །ཁ་བཏགས་ཆེ་ལེགས་རེའི་ཕྱག་
འགྱེད་དང་སློབ་དཔོན་དབུ་ཆོས་སོགས་ལ་རྣམ་གཞག་བཅས་ཕུལ། རྩེ་ཤོད་ཀྱི་མཆོད་ཁང་
རྣམས་ཞིབ་ཏུ་མཇལ་ནས། བླ་བྲང་རྩེའི་མགོན་ཁང་དུ་མཆོད་གཏོར་རྒྱས་པ་སྙན་ཤལ་བཅས་
ཕུལ་ཏེ་ལས་བཞིའི་འཕྲིན་ལས་བསྒྲུབ་པའི་གཉེར་གཏད་བྱས། དེ་ནས་རིམ་གྱིས་དགའ་ལྡན་
རབ་རྒྱས་པ་སོགས་སེར་སྐྱ་ནས་རྟ་ཐབ་སེར་འཕྲེང་བཅས་བསུས་ནས་དགའ་ལྡན་རབ་རྒྱས་སུ་
སླེབས། དེར་ཡང་འདུས་ཚོགས་སུ་མང་ཇ་ཉིན་གང་། རྣམ་གཞག སྤྱི་འགྱེད་བཅས་དང་།
བཟང་གོས་ཀྱིས་གོང་པར་གོས་ཆེན། བྱང་དར། ཧོར་དར། ཁ་བཏགས་སྣ་ཚོགས་ཀྱིས་བརྒྱན་
པའི་ལྡ་ལྡི་འདུ་ཁང་གསེང་གཡབས་ཀྱི་ཁོར་ཡུག་ཁེབས་པ་ཕུལ། བྲུལ་ཚང་ནས་ཡབ་ཡུམ་གཉིས་
ཕེབས་བྱུང་བར་ཡང་མཇལ་ཕྲད་སོགས་བསྙེན་བཀུར་ཡང་དག་ཞུས། དེ་ནས་བྱང་ལམ་བརྒྱུད་
དེ་ཕྱིན་པར། འོད་ཡུག་བྲག་དཀར་བ། རམ་སྡིངས་མ་པ། ཡངས་པ་ཅན་པ་རྣམས་སོ་སོ་ནས་
རྟ་བསུ། སེར་འཕྲེང་། སྤྱི་སྒེར་ནས་དངོས་པོའི་ཚན་གྲངས་བཅས་བྱུང་བ་སོ་སོར་སློག་དང་།
མང་འགྱེད་ཀྱིས་མཉེས་པར་བྱས། སྡིངས་ཀ་ཆུ་བཟང་ཚོགས་པས་དངོས་འབུལ་མཎྜལ་དང་
བཅས་རིང་འཚོའི་རྟེན་འབྲེལ་བསྒྲིགས་པ་མཛད། སྐྱོར་མོ་ལུང་པ། དགའ་བ་གདོང་པ། བཀྲ་
ཤིས་ཆོས་སྡིངས་པ། མཚོ་སྨད་དགོན་པ། བྲག་རྟིང་ཁ་བ་སོགས་སྟོད་ལུང་ཁུལ་གྱི་དགོན་ཆེ་ཕྲ་
ཕལ་ཆེ་བས་རྟ་བསུ་སེར་འཕྲེང་སྤྱི་སྒེར་ནས་དངོས་པོའི་ཚན་གྲངས་བཅས་གཟོས་སྒོ་བླ་མེད་
མཛད་བྱུང་བ་སོ་སོར་མང་འགྱེད་སོགས་ཀྱིས་མཉེས་པར་བྱས། དེ་ནས་མཁན་ཆེན་རྒྱལ་བའི་
དབང་པོ་ཐམས་ཅད་མཁྱེན་པ་ཆེན་པོ་དང་། སྡེ་སྲིད་རིན་པོ་ཆེ། སྡེ་སྲིད་ཟུར་བཞུགས་པ་སྣེའུ་
གདོང་བ་བཅས་ནས་དྲུང་འཁོར་དུ་མ་དང་། སེར་འབྲས་ཀྱི་སློབ་དཔོན་རྣམ་པ། སྐུ་སྐྱེ། ལྷ་
བཙུན། ལས་འཛིན་པ་སོགས་དང་། རྣམ་རྒྱལ་གྲྭ་ཚང་པའི་ལས་འཛིན་རྣམས་ཀྱིས་རྟ་བསུ་
7



དང་བཅས་མཚན་ཉིད་གླིང་ཁར་ཐབ་བསུ་དར་གཏོང་སོགས་མཛད་དེ། གོ་མཛོད་རྡོ་རྗེ་གླིང་དུ་
སླེབས། ཟླ་བ་བདུན་པའི་ཚེས་གཅིག་གི་ཉིན་མཁན་ཆེན་ཐམས་ཅད་མཁྱེན་གཟིགས་ཆེན་པོ་
མཇལ་བར་ཕྱིན་སྐབས། སྡེ་ཡངས་ཤར་དུ་སྐུ་ཞབས་གྲྭ་ཚང་བ་ཚང་མ་དང་། ཞབས་འབྲིང་པ་
དྲག་ཞན་ཚང་མ་བསུ་བར་བྱོན་ནས་དར་གཏོང་སོགས་དང་། ཚོམས་ཆེན་འགག་ཏུ་སྡེ་སྲིད་
རིན་པོ་ཆེ་ཕེབས་ནས་དར་གཏོང་འདུད་ཕྱག་སོགས་གཟོས་སྒོ་བླ་མེད་མཛད། ། མཁན་ཆེན་
ཐམས་ཅད་མཁྱེན་གཟིགས་ཆེན་པོར་མཇལ་རྟེན་དུ་བཀྲ་ཤིས་པའི་ལྷ་རྫས། དངུལ་རྟ་རྨིག་མ།
གསེར། དངུལ་ལྡིར། དངུལ་ལྡོང་། ད་ཕག རྟ། གོས་དར། རས་ཆ་སོགས་འབུལ་དཔངས་
མཐོ་བ་དང་། སྡེ་སྲིད་རིན་པོ་ཆེར་ཡང་། གསེར་དངུལ། རྟ། རས་ཆ་སོགས་དཔངས་མཐོ་བ་
ཕུལ་ཞིང་། མཁན་ཆེན་ཐམས་ཅད་མཁྱེན་གཟིགས་ཆེན་པོས་དགྱེས་ཚུལ་དང་བཅས་བཀའ་
འདྲི་དགའ་སྟོན་སོགས་སྤྱན་བསྐྱངས་ཆེ་བར་གནང་། བདག་ཉིད་ཀྱང་ཞལ་དཀྱིལ་མཐོང་བ་
ཙམ་གྱིས་དད་པའི་སྤུ་ལོང་གཡོ་བ་སོགས་དགའ་སྤྲོ་དཔག་མེད་བྱུང་། སྔ་གོང་བཀྲ་ཤིས་ལྷུན་པོ་
ནས་འདེགས་སྐབས་མཛོད་པ་ཕུན་ཚོགས་རབ་བརྟན་ཁམས་ཤིན་ཏུ་མ་བདེ་བ་ཡོད་པ་ད་ལམ་
བསྡད་ན་ལེགས་ཚུལ་བྱས་ཀྱང་ཞེན་ཕོ་རུས་ཀྱིས་འོངས་བ། རིམ་གྱིས་ནད་བབས་ལྕིར་སོང་བར་
བརྟེན། དབེན་དགོན་དང་དགའ་ལྡན་རབ་རྒྱས་གཉིས་སུའང་བསྡད་ན་ལེགས་ཞེས་མོལ་ཀྱང་
ཡོང་བ་ལས་དབང་དགག་ཏུ་མེད་པས་སྟོད་ལུང་ནང་དུ་མ་འཚོ་བས། མཁན་ཆེན་ཐམས་ཅད་
མཁྱེན་གཟིགས་ཆེན་པོར་ལྗགས་བསྔོ་སྐྱབས་འཇུག་ཞུ་རྟེན་དངོས་གཙང་ལ་མང་བ་དང་། སེར་
འབྲས་གཉིས་སུའང་མང་སྐོལ་བཅས་བཏང་ཞིང་། གཞུང་ས་ཆེན་པོ་ནས་ཀྱང་དགེ་ཐེས་སུ་
གནང་ཆ་ཚན་གྲངས་མང་བ་དང་། སྡེ་སྲིད་ཟུར་བཞུགས་ནས་ཀྱང་ཚན་གྲངས་བཅས་གནང་
བྱུང་། བཀྲ་ཤིས་ལྷུན་པོར་བདུན་ཚིགས་སོ་སོར་མང་ཇ་གང་མང་དང་འགྱེད་གྲྭ་པ་རེར་དངུལ་
ཞོ་ཕྱེད་བཞི་རེ་ཐོབ་རྩིས། སྔགས་གྲྭར་ཡང་རྒྱུད་ཇ་གང་མང་ཐོག་འགྱེད་གོང་མཚུངས་དང་།
དབེན་ས་ཆོས་ཀྱི་ཕོ་བྲང་དུ་མང་ཇ་ཉིན་གང་གསུམ་དང་འགྱེད་དེ་མཚུངས་གཏོང་དགོས་པའི་
བཀོད་པ་བྱས། དེ་ནས་མཁན་ཆེན་ཐམས་ཅད་མཁྱེན་གཟིགས་ཆེན་པོའི་སྐུ་ཞབས་ནས་དབང་
དཀའ། རྗེས་གནང་། མན་ངག་སོགས་ཆོས་ཀྱི་བདུད་རྩི་བུམ་པ་གང་བྱོའི་ཚུལ་དུ་བཀའ་དྲིན་
བསྐྱངས་དགོས་ཞེས་སྡེ་སྲིད་རིན་པོ་ཆེ་བརྒྱུད་ནས་ནན་གང་ཆེ་ཞུས་པས། ད་རེས་རང་འཕྲལ་
ཚང་བ་ཁ་སེལ་ལྟ་བུ་མ་གཏོགས་ཚང་མ་འབུལ་ཐུབ་པ་ཞིག་ཅུང་མི་ཡོང་འདུག་ཅིང་། སླར་
76



ཐུགས་རྫོགས་བཞེས་སྐབས་ཚང་མ་འབུལ་ཅི་ཐུབ་བྱེད་པས་ད་རེས་ཀྱི་སྐབས་ལ་ཅི་འདྲ་དགོས་
གསུངས་བྱུང་བར། དཔལ་རྡོ་རྗེ་འཇིགས་བྱེད་ཀྱི་དབང་དང་རྗེས་གནང་གི་རིགས་སྔར་ནས་
ཐོར་བུ་སྩལ་བ་རྣམས་མ་གཏོགས་པའི་དབང་བཀའ་རྗེས་གནང་གི་རིགས་དགོངས་དཔྱད་ཀྱིས་
གང་མང་བརྩེ་བས་བསྐྱང་དགོས་ཞུས་པར་བཀའ་བཞེས་བཟང་བ་བྱུང་བ་བཞིན། ཚེས་བརྒྱད་
ཀྱི་ཉིན་ནས་བཟུངས་གནང་བའི་དབུ་ཚུགས་པའི་ཐོག་མར་བཀའ་ཆོས་ཞུ་རྟེན་དུ་གསེར་གྱི་
མཎྜལ་མགུར་ཞོ་རེ་གཉིས་ཡོད་པ། རྒྱ་སྦུག བླ་རེ་སྤུས་ལེགས་རྣམས་ཀྱིས་གཙོས། གོས།
ལིང་། རས་སོགས་ཀྱི་ཚན་གྲངས་དཔངས་མཐོ་བ་ཕུལ་ཏེ་མཁན་ཆེན་ངག་དབང་ཆོས་གྲགས་
ཀྱིས་མཛད་པའི་རྗེས་གནང་ཡིག་ཆའི་སྟེང་ནས་འབྱུང་བ་ལྟར། ཐུབ་པ་གཙོ་འཁོར་གསུམ།
ཐུགས་རྗེ་ཆེན་པོ་གཙོ་འཁོར་གསུམ། རྗེ་བཙུན་མི་གཡོ་མགོན་པོ། སྒྲོལ་མ་གཙོ་འཁོར་གསུམ་
དང་བཅས་ཏེ་བཀའ་གདམས་ལྷ་བཞིར་གྲགས་པའི་རྗེས་གནང་། སྨན་བླ་བདེ་གཤེགས་བརྒྱད་
མཐོ་བརྩེགས་སུ་བཞུགས་པའི་རྗེས་གནང་། པཎྜིཏ་གསེར་གདུགས་ཅན་གྱི་བཞེད་སྲོལ་འཇམ་
དཀར་ཤེས་རབ་འཁོར་ལོའི་རྗེས་གནང་ཁྲོ་ཕུ་ལོ་ཙཱ་བ་ནས་བརྒྱུད་པ། དགེ་སློང་མ་དཔལ་མོ་
ནས་བརྒྱུད་པའི་ཐུགས་རྗེ་ཆེན་པོ་ཞལ་བཅུ་གཅིག་པ་ཕྱག་སྟོང་སྤྱན་སྟོང་གི་རིགས་གཏད་ཀྱི་རྗེས་
གནང་། བ་རི་བའི་ལུགས་ཀྱི་རྣམ་འཇོམས་ལྗང་སྔོན་གྱི་རྗེས་གནང་། འཇམ་དབྱངས་དཀོན་
མཆོག་ལྷུན་གྲུབ་ཀྱི་ཡི་གེའི་སྟེང་ནས་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་རྗེས་གནང་གུར་ནས་
འབྱུང་བ། རྗེ་བཙུན་ས་སྐྱ་བའི་ཟབ་ཆོས་སུ་གྲགས་པ་དབང་གི་སྒྲོལ་མ་དམར་མོའི་རྗེས་གནང་།
འཕགས་པ་ཀླུ་སྒྲུབ་ཀྱིས་མཛད་པའི་སྒྲུབ་ཐབས་དང་གོང་མའི་ཕྱག་ལེན་ལྟར་ཀླུ་དབང་རྒྱལ་པོ་
གཙོ་འཁོར་ལྔའི་རྗེས་གནང་། མི་གཡོ་བའི་རྗེས་གནང་དཔལ་སྣར་ཐང་པ་རིག་རལ་གྱི་ཕྱག་
ལེན་དང་མཐུན་པ། མི་གཡོ་བ་ཆུ་སྲུངས་ཀྱི་རྗེས་གནང་ཡར་ལུང་པ་ཡོན་ཏན་བཀྲ་ཤིས་ཀྱི་ཕྱག་
ལེན་དང་མཐུན་པ། ཡང་དེ་ཉིད་ཀྱི་ཕྱག་ལེན་དང་མཐུན་པ་མི་གཡོ་བ་དཀར་པོའམ་གཏུམ་
པོའི་རྗེས་གནང་། འཇམ་དབྱངས་མཁྱེན་བརྩེའི་ཡི་གེའི་སྟེང་ནས་གུར་ནས་གསུངས་བའི་སོ་
སོར་འབྲང་མའི་རྗེས་གནང་། རབ་འབྱམས་པ་རིན་ཆེན་དཔལ་བཟང་གི་ཡི་གེའི་སྟེང་ནས་སོའི་
སྔགས་འཆང་སྙེ་མོ་ཤཱཀྱ་དཔལ་ལ་གསང་བའི་བདག་པོས་དངོས་སུ་གསུངས་པ་གུར་ནས་འབྱུང་
བ་དང་འབྲེལ་བའི་ཕྱག་རྡོར་འབྱུང་འདུལ་གྱི་རྗེས་གནང་མེའི་དབང་དང་བཅས་པ། འཇམ་
དབྱངས་མཁྱེན་བརྩེའི་དབང་ཕྱུག་གི་ཡི་གེའི་སྟེང་ནས་འོད་ཟེར་ཅན་གཙོ་རྐྱང་གི་རྗེས་གནང་།



སྤྱན་སྔ་ངག་དབང་ཆོས་གྲགས་ཀྱི་ཡིག་ཆའི་སྟེང་ནས་ཇོ་བོ་ལུགས་ཀྱི་སྨེ་བརྩེགས་ལྗང་ནག་གི་
རྗེས་གནང་། འཇམ་དབྱངས་མཁྱེན་བརྩེའི་ཟིན་བྲིས་སྟེང་ནས་སྨེ་བརྩེགས་དུད་ཁའི་རྗེས་
གནང་། རྟ་མགྲིན་ལྕགས་རལ་ཅན་ཟླ་རྒྱལ་ལུགས་སུ་གྲགས་པའི་རྗེས་གནང་ཡིག་རྙིང་དང་
མཐུན་པ། རྟ་མགྲིན་ཤྭ་ན་བཞིས་བསྐོར་གྱི་རྗེས་གནང་ཇོ་བོ་ཆེན་པོ་ནས་བརྒྱུད་པ། ཤེའུ་ལོ་ཙཱ་
བའི་ཡིག་ཆའི་སྟེང་ནས་ཇོ་བོ་ཆེན་པོ་ལ་འཕགས་པ་སྤྱན་རས་གཟིགས་ཀྱིས་གནང་བའི་ཛཾལ་
དཀར་པོ་འབྲུ་གཞོན་གྱི་རྗེས་གནང་། ཡང་རྀལ་སེར་པོ་དང་ནག་པོ་གཉིས་ཀྱི་རྗེས་གནང་།
སློབ་དཔོན་ཨ་བྷ་ཡའི་བཞེད་སྲོལ་ཆག་ལོ་སུམ་པས་མཛད་པའི་སྲེག་བྱེད་མེའི་མཚོན་ཆའི་ཡི་གེའི་
སྟེང་ནས་གཙུག་ཏོར་འབར་བའི་རྗེས་གནང་། སྒྲུབ་ཐབས་རྒྱ་མཚོའི་ནང་གི་རྡོ་རྗེ་དབྱངས་ཅན་
མ་དམར་མོ་ཞལ་གསུམ་ཕྱག་དྲུག་པའི་རྗེས་གནང་། ཐར་རྩེ་ནམ་མཁའ་དཔལ་བཟང་གིས་
མཛད་པའི་ཡིག་ཆའི་སྟེང་ནས་ཇོ་བོ་ཆེན་པོས་ཡོལ་ཆོས་དབང་ལ་གནང་བའི་རྟ་མགྲིན་གཤོག་པ་
ཅན་ཞལ་གསུམ་ཕྱག་དྲུག་པའི་རྗེས་གནང་། པཎྜིཏ་ནགས་ཀྱི་རིན་ཆེན་ནས་བརྒྱུད་པའི་སེང་
གདོང་མ་དམར་མོའི་རྗེས་གནང་། ས་སྐྱ་པའི་གསེར་ཆོས་སུ་གྲགས་པའི་སེང་གདོང་མ་ནག་
མོའི་རྗེས་གནང་། ཡང་ས་སྐྱ་པའི་ལྕགས་རི་མི་འདའ་བའི་གསེར་ཆོས་སུ་གྲགས་པ་འཕགས་པ་
འཇིག་རྟེན་དབང་ཕྱུག་སེང་གེ་སྒྲའི་རྗེས་གནང་། དམ་པ་སངས་རྒྱས་ནས་བརྒྱུད་པའི་འཇམ་
དབྱངས་སྨྲ་སེང་ཡུམ་བཅས་ཀྱི་རྗེས་གནང་། ཕྱག་རྡོར་ཨུ་ཙརྱའི་བྱབས་ཁྲུས་དང་རྗེས་གནང་
རྣམས་ཚེས་བཅུ་གསུམ་གྱི་བར་ལ་ཉིན་ལྟར་བརྩེ་བས་བསྐྱངས་ཤིང་། ཚེས་བཅོ་ལྔའི་ཉིན་གཟའ་
སྐར་ལེགས་པ་དང་བསྟུན་ནས་བདག་ཉིད་ཀྱིས་རྒྱུ་ཡོན་སྦྱར་ཏེ། ཚོམས་ཆེན་དུ་རྣམ་རྒྱལ་གྲྭ་
ཚང་པ་རྣམས་ཀྱིས་སྐུ་ཚེ་བསྲིང་བའི་རྟེན་འབྲེལ་དུ་ཚེ་ཆོག་རྒྱས་པ་མཛད་པའི་ཐོག །མཁན་
ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོ་སྤྱན་དྲངས་ཏེ་བསྟན་འགྲོའི་དཔལ་
དུ་ཞབས་པད་བསྐལ་བརྒྱར་བརྟན་པར་བཞུགས་དགོས་པའི་གསོལ་འདེབས་ཞུ་རྟེན་དུ་རྒྱལ་བ་
ཚེ་དཔག་མེད་ཀྱི་སྣང་བརྙན་བྱོན་ལེགས། དངུལ་དཀར་གྱི་མཎྜལ། ཞལ་དཀར་སྟེགས་བཅས།
སྤྱི་བླུགས། བཟེད་ཞལ། ན་བཟའ། བཞུགས་སྟན། སྐུ་སྙེ་རྣམས་དང་། དངུལ་རྟ་རྨིག་མ།་
གསེར་ཐུམས། དངུལ་སྤྱད་ཀྱི་རིགས། བླ་བྲེ། གྱོན་པའི་རིགས། རྟེན་ཁེབས་སྤུས་ལེགས་
སོགས་ཀྱི་མགོ་ཚན་ཡོད་པའི་ཚན་གྲངས་སོ་ལྔ་བཏེག་ནས་གསོལ་བ་རྩེ་གཅིག་ཏུ་བཏབ། དེ་
མཐུན་སྡེ་སྲིད་རིན་པོ་ཆེར་ཡང་འབུལ་བ་ཕོན་མི་ཆུང་ཞིང་སྤུས་གཙང་བ་དང་། རྣམ་རྒྱལ་གྲྭ་



ཚང་པ་རྣམས་ལ་བཀྲས་བཏགས་རེ། དངུལ་སྲང་རེ། གོས་ཁ་རེ། རྣམ་གཞག་བཅས་ཀྱི་
བསྙེན་བཀུར་བསྟབས། དེ་ཉིན་སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས་
རྣམས་སུའང་མང་ཇ་རྣམ་གཞག་འགྱེད་སྨན་ཁ་རེ་བཅས་ཕུལ། ཚེས་བཅོ་བརྒྱད་ནས་བཟུངས་
ཇོ་བོ་ཆེན་པོ་ལྷ་གཅིག་ནས་བརྒྱུད་པའི་སྒྲོལ་མ་ཉེར་གཅིག་གི་སྔོན་འགྲོར། སེར་ལྡེང་ནགས་ཀྱི་
སྒྲོལ་མའི་རྗེས་གནང་བཅས་ཡོངས་རྫོགས་དང་། དཔལ་ལྡན་ལྷ་མོའི་རྗེས་གནང་། ཀཱ་མ་རུ་པ་
ནས་བརྒྱུད་པའི་ཞལ་བྲམ་ནག་གི་རྗེས་གནང་། ཚེ་དཔག་མེད་དཀར་པོའི་རྗེས་གནང་རྣམས་
ཉེར་བཞིའི་བར་ལ་རྒྱུན་མར་སྩལ། དེ་དག་གི་སྐབས་སུ་གྲུབ་ཆེན་མི་ཏྲའི་ཐུགས་དམ་སྙིང་པོ་
དོན་གསུམ་དུ་གྲགས་པ་ལས་སྐྱབས་སེམས་ཀྱི་དམིགས་རིམ། སྔོན་འགྲོ་བླ་མའི་རྣལ་འབྱོར།
དངོས་གཞི་རང་སེམས་སྐྱེ་མེད་དུ་བསྒོམ་པ། འཕོ་བའི་དམིགས་རིམ་ལས་གེགས་སེལ་དང་
མཐུན་རྐྱེན་སྒྲུབ་པར་བྱེད་པའི་དམིགས་རིམ། འཕོ་དམིགས་དངོས། འཕོ་དམིགས་ཀྱི་སྐབས་
ཀྱི་བསྲེ་བའི་དམིགས་པ་དང་། དངོས་གཞི་མཇུག་ཆོག་རྣམས་ལ་ཟབ་ཁྲིད་ཐུན་རེ་རེ་ནས་སྩལ་
ཞིང་། དེ་ཡང་དཔལ་ལྡན་ལྷ་མོ་དང་། ཚེ་དཔག་མེད་དཀར་པོའི་རྗེས་གནང་གཉིས་མ་
གཏོགས་པ་ཚང་མར། རྟ་ཆག་སྤྲུལ་སྐུ། སེམས་དཔའ་ཆེན་པོ། རྒྱལ་སྲས་རིན་པོ་ཆེ། སེར་
འབྲས་ཀྱི་སློབ་དཔོན་བ་སོགས་དབུས་གཙང་གི་བླ་མ་མང་པོ་ལའང་སྩལ་བས་རྗེས་སུ་ཡི་རངས་
ཤིང་། ཁོང་རྣམས་ཀྱང་དགྱེས་པ་ཆེན་པོ་མཛད་པ་བྱུང་འདུག ཁྱད་པར་དཔལ་ལྡན་ལྷ་མོའི་
རྗེས་གནང་གི་སྐབས་ལྷ་མོའི་རྟེན་དང་ཁ་བཏགས་མཐིང་ཁྲ། ཁྲག་ཆང་གི་སྦགས་པའི་མེ་ཏོག་
སོགས་ལྷ་མོ་འགོ་བའི་རྟེན་དུ་ཐུགས་བརྩེ་བ་ཆེན་པོས་སྩལ་བས་དགའ་སྤྲོ་ལྷག་པར་འཕེལ།
བཀའ་དྲིན་གཏང་རག་གི་ཡོན་དུ་གསེར་གྱི་མཎྜལ། ཐེག་ཆེན་དྲིལ་བུ། གསེར་དངུལ། གོས་
དར། རས་སོགས་ཀྱི་དངོས་འབུལ་མི་དམན་པ་ཕུལ། འདི་སྐབས་གཞན་གྱིས་ཞུ་བ་སོགས་མེད་
པར་མཁན་ཆེན་ཐམས་ཅད་མཁྱེན་གཟིགས་ཆེན་པོས་དགོངས་དཔྱད་ཀྱིས་བདག་ཉིད་ལ་བསྟོད་
པ་རྒྱལ་ཀུན་ངོ་བོ་མར་གྲགས་པ་བཀའ་རྩོམ་དང་དེར་འཚོགས་རྣམས་ལ་ལྗགས་ལུང་བཅས་
གཟེངས་བསྟོད་ཀྱི་བདག་རྐྱེན་བླ་མེད་སྩལ། དེ་དུས་སྡེ་སྲིད་སངས་རྒྱས་རྒྱ་མཚོ་ཁྲི་བཀོད་གནང་
འདུག་པའི་ལེགས་འབུལ་དུ་ཡང་། མཁན་ཆེན་རྒྱལ་བའི་དབང་པོར། དངུལ་ གྱི་མཎྜལ།
གསེར་ཐུམ། དངུལ་སྤྱད། རྟ་སྒ་འཁོར་ཆ་ཚང་། བཟང་གོས། བྱང་དར། ལིང་། སྣན་
《སྨན་》རྩེ། རས་སོགས་བདོག་པའི་ཚན་གྲངས་དུ་མ་དང་། སྡེ་སྲིད་རིན་པོ་ཆེར་ཡང་དངུལ་



གྱི་མཎྜལ། །གསེར་ཐུམས། དངུལ་སྤྱད། བྱེ་ཤེལ་སོགས་ཀྱི་ལྟང་རྩེ། ཇ། གསེར་སྒ་དང་
དངུལ་སྒ་ཆས་ཆ་འགྲིག་གིས་བརྒྱན་པའི་རྟ། བཟང་གོས། བྱང་སྨན། ལིང་། ཆུ་རྩེ། རས་
སོགས་ཀྱི་འབུལ་བ་དཔངས་མཐོ་བ་དང་། རྒྱལ་པོ་ཁྲི་པར་ཡང་། དངུལ་སྤྱད། གསེར་ཐུམས།
མཛོད་དགོས། རས་དར་སོགས་ཀྱི་ཚན་གྲངས་བཅས་མཆོད་ཡོན་སོ་སོར་ལེགས་སོའི་འབུལ་བ་
དཔངས་བསྟོད། རྒྱལ་པོ་ཁྲི་པ་སྲས་བཅས་ནས་ཀྱང་དངོས་པོའི་གནང་སྐྱེས་བཟང་པོ་དང་
བཅས་རྡོ་རྗེ་གླིང་དུ་ལན་གཉིས་ཙམ་ཕེབས་པའི་རབ་གུས་ཡང་དག་མཛད། མགོན་པོ་རབ་
བརྟན། ཚེ་བརྟན་ཐའི་ཇི། དཔོན་ཚེ་རིང་། བསོད་ནམས་ཧོང་ཐའི་ཇི་སོགས་ཨོའི་རོད་གྱི་
དཔོན་ཁག་མང་པོ་འབྱོར་པས་བདག་པའི་སྟེར་ཆ་རྒྱ་ཆེ་བ་བཅས་ཡང་ཡང་འཕྲད་པར་བྱོན།
གཞན་ཡང་རྟ་ཚག་སྤྲུལ་པའི་སྐུ། སེམས་དཔའ་ཆེན་པོ། རྒྱལ་སྲས་རིན་པོ་ཆེ། སྐྱིད་ཤོད་སྤྲུལ་
སྐུ། ངམ་རིང་མཁན་པོ། དཔལ་འཁོར་ཆོས་སྡེའི་མཁན་པོ་ཟུར་བཞུགས་པ་ཡོན་ཏན་སེང་གེ།
རྩེ་ཚོགས་པའི་མཁན་པོ་སོགས་བླ་མའི་རིགས་དུ་མ་དང་། སེར་འབྲས་དགེ་གསུམ་སོགས་ཉེ་
སྐོར་དང་ཕྱོགས་མཐའ་དག་ནས་ཆེད་གཉེར་འདུས་པའི་སེར་མོ་བའི་རིགས། སྡེ་པ་ཐོན་ནས་
དམག་དཔོན་དྲུང་སོགས་སྡེ་དཔོན་རིགས་ཀྱིས་མཚོན་པའི་སྐྱ་བོའི་ཚོགས་དུ་མ་བཅས་པདྨོའི་
ཚལ་ལ་བུང་བའི་ཚོགས་བཞིན་བར་མ་ཆད་པར་འདུས་ནས་རྙེད་པ་དཔག་མེད་སྟོབ་པ་བྱུང་བ་
སོ་སོའི་བཞེད་དོན་ཡང་རིམ་པར་བསྐངས། སྣེའུ་གདོང་ཞབས་དྲུང་ཡབ་སྲས་ཀྱང་སྐྱེས་བཟང་
པོ་དང་བཅས་ངོས་འཕྲད་དུ་ཕེབས་ནས་མངོན་པར་ལྡང་བར་མཛད་བྱུང་བར་ཕར་ཡང་བདག་
རྐྱེན་གང་དྲག་ཕུལ། དེ་སྐབས་འཛུམ་ལང་རྒྱལ་པོ་ལྷ་སར་འབྱོར་འདུག་པས་ངོས་འཕྲད་གཏོང་
དགོས་ཚུལ་སྡེ་སྲིད་རིན་པོ་ཆེས་ཀྱང་གསུང་བ་བཞིན་བཏང་། སྐྱིད་ཤོད་སྤྲུལ་པའི་སྐུ་དང་། སེ་
རའི་སློབ་དཔོན་ཚང་མ། ཆོས་པ་སྐུ་སྐྱེ། མེ་རག་བླ་མ་སོགས་བླ་མ་གྲྭ་རིགས་མང་པོར་ཆོས་
འབྲེལ་དགོས་ཚུལ་བྱུང་བ་ལྟར་རྗེ་བཙུན་རྣམ་པར་རྒྱལ་མའི་བསྟོད་པ་འཆི་མེད་གྲུབ་པའི་ལུང་
བཀླགས་ཤིང་། རྒྱལ་སྲས་རིན་པོ་ཆེར་ཡང་ཆོས་འབྲེལ་ཞིག་དགོས་གསུང་བར་དམིགས་བརྩེ་
མའི་ལུང་ཕུལ། དེ་ནས་ཡང་མཛོད་པ་ཕུན་ཚོགས་རབ་བརྟན་གྱི་དགེ་རྩེར་སེར་འབྲས་དགེ་
གསུམ་ལ་མང་ཇ་རྣམ་གཞག་བཅས་དང་གྲྭ་པ་རེར་འབྲུ་ཁལ་གསུམ་རེ་ཐོབ་རྩིས་ཀྱི་སྤྱི་འགྱེད།
སྐུ་ཞབས་གྲྭ་ཚང་དུ་མང་ཇ་སྦྱོར་སྦྲེལ་སྨན་ཁ་རེའི་ཕྱག་འགྱེད་བཅས་ཕུལ། དེ་སྐབས་གདན་ས་
ཆེན་པོ་རི་བོ་དགེ་ལྡན་མཇལ་བར་ཡོང་དགོས་ཚུལ་དང་། དེ་མཐུན་སྟག་རྩེར་ཡང་ཡོང་དགོས་
80



ཚུལ་བྱུང་བས། བདག་ཉིད་ཀྱང་གདན་ས་ཆེན་པོ་མཇལ་འདོད་ཆེ་ཞིང་དེ་ཡང་འཕྲལ་དུ་ཐུབ་
ན་བསམ་པའི་བློ་རིངས་ཁྱད་ཆེ་བ་བཅས་བཞོན་ཁལ་རྣམས་ཀྱང་ཕབ་ནས་འགྲོ་བར་ཐག་ཆོད་
སྐབས། དྲི་བ་སོགས་ཅི་ཡང་མ་བྱས་པར་འབྲས་སྤུངས་ཆོས་སྐྱོང་ནས་ད་ལམ་ཐེན་(འཐེན་》
ཙམ་འགབ་ཚུལ་ནན་ཆེ་བྱུང་བ། དངོས་གཞི་རྗེ་བདག་ཉིད་ཆེན་པོའི་གདན་ས་མཇལ་བར་གང་
ལའང་ལྟོས་དགོས་རྒྱུ་མི་འདུག་རུང་། ཆོས་སྐྱོང་གི་ལུང་བསྟན་དེ་ཡང་དཔྱད་དཀའ་བས་འཐེན་
དགོས་བྱུང་ཞིང་། སྡེ་སྲིད་ཟུར་བཞུགས་པ་སྣེའུ་གདོང་པས་སླར་ཡང་ལེགས་སྐྱེས་ཀྱི་ཚན་གྲངས་
མི་སྣ་བཅས་དང་། ཟངས་རི་བས་ཀྱང་འཚམས་འདྲིའི་ཕྱག་ཐམ་གྱོན་སྣམ་གྱི་སྐྱེས་མི་སྣ་དང་
བཅས་རྫོང་སྟ་གནང་བྱུང་ཞིང་།: གཞན་ཡང་སྐྱིད་ཤོད་སྟག་རྩེ། བདེ་ཆེན། ཚལ། བཀྲ་ཤིས་
ལྗོངས་དང་བཅས་པའི་ཞབས་དྲུང་ཁུ་དབོན་རྣམས་ཀྱང་རིམ་བཞིན་ཕེབས་ནས་བསྙེན་བཀུར་
བླ་མེད་མཛད། ཉེར་ལྔའི་ཉིན་པོ་ཏ་ལའི་གཟིམ་ཆུང་ཁམས་གསུམ་རྣམ་རྒྱལ་དུ་བདག་ཉིད་
འཁོར་བཅས་ལ་གསོལ་ཇ་བཞུགས་གྲལ་སྟོན་མོ་གཟབ་རྒྱས་དང་བཅས་པའི་ཐོག །མཁན་ཆེན་
རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་སྐུ་ཞབས་ནས་ཐུགས་བརྩེ་བ་ཆེན་པོའི་
སྤྱན་གྱིས་བསྐྱངས་ཏེ། ： རྗེ་བདག་ཉིད་ཆེན་པོས་ཐུགས་དམ་རྟེན་ཡུན་རིང་དུ་གནང་བ་བདག་
ཅག་གི་སྟོན་པ་ཤཱཀྱའི་རྒྱལ་པོའི་སྣང་བརྙན་སེང་ཁྲི་ཅན་འཕགས་ཡུལ་དབུས་ལི་ངོ་མཚར་བ།
ཕྱིས་རྒྱབ་ཡོལ་བྱང་ཆུབ་ཤིང་གཟུགས་ཀྱི་འདབ་མ་སོགས་གཡུ་བཟང་པོས་སྤུ་བ་དང་། གཡས་
གཡོན་གཉིས་སུ་ཕྲ་སྐྱོར་ཕྲ་བཀོད་ཀྱི་མཛེས་པར་སྤྲས་པ་ཞིག་བདག་ལ་གནང་ནས། མཉམ་མེད་
བུ་རམ་ཤིང་པའི་མདོ་སྔགས་ཀྱི་བསྟན་པ་སྤྱི་དང་། ཁྱད་པར་ཁམས་གསུམ་འགྲོ་བའི་བླ་མ་ཙོང་
ཁ་པ་ཆེན་པོའི་བསྟན་པའི་བདག་པོ་མཛོད་ཅིག །དེ་ལྟར་བསྟན་པ་དྲི་མ་མེད་པ་འཛིན་པ་དང་།
སྤེལ་ཞིང་སྐྱོང་བ་ལ་འཕྲལ་ཕུགས་སུ་བླང་དོར་བྱེད་དགོས་སོགས་བཀའ་སྩལ་ཕྲ་རགས་བྱུང་
ཞིང་། བདག་ཉིད་ཀྱིས་ཀྱང་བསྟན་འགྲོའི་དཔལ་མགོན་དུ་ཞབས་པད་བསྐལ་བརྒྱར་འཚོ་ཞིང་
གཞེས་པའི་ངོས་བདག་སོགས་འགྲོ་བ་མཐའ་དག་ལ་ཕན་བདེའི་ལམ་བཟང་པོ་སྟོན་དགོས་པ་
སོགས་ཀྱི་གསོལ་བ་བཏབ། གཞན་ཡང་གནང་ཆར་གྱོན་པ་ཆ་ཚང་། གསེར་དངུལ་གྱི་ལྡོང་མོ།
ཐ་སྤག ལྡི་རི། ཤེལ་སྤྱད། ཇ་གོས་དར་། སྣམ་ཕྲུག རས་སོགས་དངོས་པོ་དུ་མ་བཅས་ཆོས་
དང་ཟང་ཟིང་གི་སྒོ་ནས་བཀའ་དྲིན་བསྐྱངས། སྡེ་སྲིད་རིན་པོ་ཆེ་ནས་ཀྱང་དངོས་པོའི་གནང་
སྐྱེས་དུ་མ་དང་། འཕྲལ་དགོས་ཐམས་ཅད་ཀྱང་རྒྱུན་པར་ནང་གཙང་གིས་ཞུས་ཆོག་པ་འོང་



བའི་བསླབ་སྟོན་དང་། གང་དགོས་མཐུན་རྐྱེན་སྦྱོར་བའི་སྐུ་ཚབ་ཀྱང་འཇོག་པ་གནང་ཞིང་ཅི་
དགོས་ཞུས་ཆོག་པ་སོགས་ཀྱི་བདག་རྐྱེན་བླ་མེད་མཛད། དེ་ནས་ལྷ་ས་ར་མོ་ཆེ་དང་བཅས་པའི་
རྟེན་རྣམས་ཞིབ་ཏུ་མཇལ་ངོས་ཇོ་བོ་རྣམ་གཉིས་གྱིས་གཙོས་པའི་རྟེན་གཙོ་ཚང་མར་གསེར་
བཟང་པོའི་ཞལ་གསེར། སྤྱན་དབྱེ། དབུ་མཐིང་གསོལ་བ། ཇོ་བོ་རྣམ་གཉིས་ལ་སྣམ་སྦྱར་
ལེགས་པ་རེ། ལྷ་ཁང་བྱིངས་ལ་ལྷ་རྫས་བཟང་པོའི་སྙན་ཤལ་རེ། མཆོད་པ་སྣ་ལྔ་སོགས་དངོས་
བཤམས་ཡིད་སྤྲུལ་གྱིས་མཆོད་ནས་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པ་དང་།
མཁན་ཆེན་རྒྱལ་བའི་དབང་པོས་གཙོ་མཛད་བསྟན་འཛིན་གྱི་སྐྱེས་བུ་དམ་པ་རྣམས་ཀྱི་ཞབས་
པད་བརྟན་ཅིང་། འགྲོ་ལ་ཕན་བདེ་འབྱུང་བའི་སྨོན་ལམ་དྲི་མ་མེད་པ་བཏབ། དེ་སྐབས་སྡེ་
སྲིད་ནས་ལྷ་ས་བླ་བྲང་དུ་འབོད་པར་མཛད་ཅིང་སྡེ་སྲིད་ཉིད་ཀྱང་བསུ་བར་བྱོན་ནས་གཟིམ་
ཆུང་དུ་ཇ་གཉིས་གནང་ཐོག་གྱོན་རྣམ་ཐེར་ཕྲུག་སོགས་སྤུས་ལེགས་དུ་མའི་གནང་སྐྱེས་གནང་
ནས། - མཁན་ཆེན་ཐམས་ཅད་མཁྱེན་པའི་གཟིམ་ཆུང་དུ་སྟོན་མོ་གྱ་ནོམ་པ་གནང་། དེའི་སང་
ཉིན་པོ་ཏ་ལའི་གཟིམ་ཆུང་ཉི་འོད་དུ་མཁན་ཆེན་ཐམས་ཅད་མཁྱེན་པ་ཆེན་པོར་མཇལ་ཕྱག་
ཐུགས་དམ་བཀའ་བསྒོ་བཅས་ཞུས་ནས་བསྟན་འགྲོའི་དཔལ་དུ་ཞབས་པད་བསྐལ་བརྒྱར་བརྟན་
དགོས་པའི་གསོལ་འདེབས་དང་། གཞན་ཡང་གསང་བ་ཞུ་དགོས་ཀྱི་རིགས་ཚང་མ་ཞུས་ཤིང་།
བདག་ཉིད་ལའང་སྔོན་དུ་ཐུབ་པའི་དབང་པོའི་སྣང་བརྙན་བྱིན་རླབས་ཅན་གནང་ནས་བསྟན་
པའི་བདག་པོ་བྱས་ཏེ་འཛིན་སྐྱོང་སྤེལ་གསུམ་བྱེད་དགོས་པའི་བཀའ་སྩལ་གནང་བ་རྣམས་ཡང་
སྐྱར་《བསྐྱར་》ནན་ཆགས་ཀྱི་ཚུལ་དུ་མཛད། དེར་མ་ཟད་ལུགས་གཉིས་ཀྱི་སྒོ་ནས་བྱ་བྱེད་
རྣམས་ཀྱི་བསླབ་བྱ་ནན་ཆགས་སྩལ་བས་ཞམ་རིང་པ་བགྲེས་པ་རྣམས་ཀྱིས་མཚོན་དེར་འཁོད་
རྣམས་འདི་ལྟ་བུའི་ཡབ་སྲས་ཀྱི་མཛད་པ་ཞེས་མཆི་མའི་རྒྱུན་རང་དབང་མེད་པར་འཛག་པ་
བྱུང་། དེ་ལྟར་ཆོས་དང་ཟང་ཟིང་གཉིས་ཀའི་སྒོ་ནས་ཕ་གདུང་སེམས་ཅན་གྱིས་སྡུག་པའི་བུ་ལ་
བརྩེ་བ་བཞིན་ཐུགས་རྗེའི་སྤྱན་རས་ཀྱིས་བསྐྱངས་པའི་བཀའ་དྲིན་ཆེན་པོ་དྲན་ནས་གསེར་གྱི་
མཎྜལ་ཚོམ་བུ་དང་བཅས་པ་ཕུལ་ཏེ་འབྲལ་མི་ཕོད་བཞིན་གཙང་ལ་ལྡོག་པར་མངོན་དུ་ཕྱོགས་
སྨྲས་པ། རྒྱལ་བ་ཀུན་དངོས་བློ་བཟང་གྲགས་པ་དང་། །དབྱེར་མེད་གཏན་གྱི་སྐྱབས་
གཅིག་ཐམས་ཅད་མཁྱེན། །ཕྱག་ན་པདྨའི་ཞལ་དཀྱིལ་ལེགས་མཇལ་ཏེ། །དམ་ཆོས་བདུད་



རྩིའི་དགའ་སྟོན་དཔག་མེད་མྱངས། །ཐུབ་པའི་སྣང་བརྙན་དངོས་པོའི་གནང་སྐྱེས་བཅས། །
སྩལ་ནས་ཐུབ་བསྟན་བདག་པོ་གྱིས་ཤིག་ཅེས། །ཤཱཀྱའི་རྒྱལ་པོས་འཕགས་པ་འོད་སྲུངས་ལ། །
ཇི་བཞིན་བསྟན་པའི་ཁུར་ཆེན་བདག་ལ་སྩལ། །བློ་དམན་བདག་འདྲས་དེ་འདྲའི་ཁུར་ལྕི་བ། །
བཟོད་པར་དཀའ་ཡང་རྗེ་བཙུན་བླ་མའི་བཀའ། །འདོར་མེད་ཡང་དག་བསྒྲུབ་ནུས་གྱུར་ཅིག་
པའི། །སྨོན་ལམ་བཟང་པོ་རྩེ་གཅིག་ཡིད་ཀྱིས་བཏབ། ཅེས་རང་ལོ་བཅུ་བདུན་པའི་སྐབས་སུ་
མཁན་ཆེན་ཐམས་ཅད་མཁྱེན་པའི་ཞལ་དཀྱིལ་མངོན་སུམ་དུ་མཇལ་ནས་དམ་པའི་ཆོས་ཀྱི་
བདུད་རྩི་མྱངས་པའི་སྐབས་ཏེ་བཞི་པའོ། ། ། །།
ལེའུ་ལྔ་པ། མུ་མཐུད་ཐོས་བསམ་གནང་བ་དང་དགེ་སློང་གི་
སྡོམ་པ་བཞེས་པའི་སྐོར། །
༈ དེ་ནས་སྐུ་ཞབས་རྩེ་ཤོད་གཉིས་ནས་ཞབས་འབྲིང་པ་དུ་མ་དང་། གྲྭ་ཚང་། སེར་
འབྲས་སོགས་ཀྱི་རྟ་སྐྱེལ་བ་མང་པོ་དང་བཅས་གཞུང་ས་དང་། སེར་འབྲས་ཀྱི་ཐབ་སྐྱེལ་ཐོག་
འབྲས་སྤུངས་སྤྱི་སོས་དཀར་སྤྲོ་སོགས་ཀྱི་སྣེ་ལེན་བཟང་པོ་མཛད་ཅིང་། དེ་དག་སོ་སོར་དངོས་
པོ་སྣ་ཚོགས་བསྟབས་ནས་མཉེས་པར་བྱས། དེ་ནས་རིམ་བཞིན་དགའ་བ་གདོང་པ་དང་།
སྐྱོར་མོ་ལུང་པའི་མཁན་སློབ་སོགས་ཀྱང་བྱོན་ནས་འདུད་པ་ཡང་དག་མཛད་པས་མང་འགྱེད་
དང་སྦྱིན་བྱ་མི་དམན་པ་བྱས། ལམ་པ་ཆོས་སྡེར་ཡོང་དགོས་ཚུལ་ནན་ཆེ་བྱུང་ཡང་ཆུ་འཕྲང་
དང་འཁྱོག་ཆེ་བས་འགྲོ་མ་ཐུབ། བདེ་ཆེན་དུ་ལམ་པ་བ་དང་རྒྱུད་སྨད་ཚོགས་པ། སྡིངས་ཀ་ཆུ་
བཟང་བ་རྣམས་བྱོན་ནས་ལེགས་སྐྱེས་སོགས་བསྙེན་བཀུར་ཡང་དག་བྱུང་བར་སློག་ཆ་དང་མང་
འགྱེད་ངོས་འཕྲད་གཏོང་བ་སོགས་ཀྱི་སྒོ་ནས་མཉེས་པར་བྱས། དེ་ནས་ཆུ་དུ་རླངས་མར་རྩེ་
ཚོགས་པའི་མཁན་ཟུར་དང་དེ་སྐོར་གྱི་སོག་རིགས་འགའ་ཞིག་འཕྲད་པར་བྱུང་བའི་འདོད་
པའང་བསྐངས། ཡངས་པ་ཅན་པ་རྣམས་ཀྱི་རྟ་བསུ་སེར་འཕྲེང་བཅས་འདུག་པར་མང་ཇ་
འགྱེད་བཅས་ཕུལ། ཐོན་ནས་ཞབས་དྲུང་རྒྱལ་བུ་དཔོན་གཡོག་རྒྱལ་བྱེད་མཁན་སློབ། བང་
བདག་པའི་ཡུམ་སྲས་སོགས་བྱོན་པས་ངོས་འཕྲད་དང་། སྙེ་ཐོན་ཁུལ་གྱི་དགོན་ཁག་རྣམས་ལ་
མང་ཇ་འགྱེད་བཅས་བཏང་། དེ་རྗེས་གླིང་དཀར་རྫོང་དཔོན་དང་། རམ་སྡིངས་མ་བ་རྣམས་
83



ཀྱིས་རྟ་བསུ་ལེགས་སྐྱེས་བཅས་བྱུང་བར་སློག་ཆ་མི་དམན་པ་དང་སྡིངས་མ་པ་རྣམས་ལའང་
འགྱེད་བཅས་ཕུལ། དེ་ནས་ལྷན་ཁུལ་གྱི་སེར་སྐྱ་མཐའ་དག་གིས་རྟ་བསུ། ཐབ་བསུ། གཞས་
བྲོ། བ་སོ་བ་རྣམས་ཀྱིས་སེར་འཕྲེང་བཅས་གཞིས་ཀ་ལྷུན་གྲུབ་རབ་བརྟན་དུ་སླེབས། དེ་གོང་
བྲུལ་ཚང་ནས་ཡབ་ཡུམ་གཉིས་ཀྱང་ཕེབས་གྲུབ་འདུག་པ་དང་མཇལ་ཞིང་བསྙེན་བཀུར་སྲི་ཞུ་
ཡང་དག་ཞུས། དེར་ཞག་ལྔ་བ་སྡུད་རིང་བ་སོར་ཡོང་དགོས་ཚུལ་ནན་ཆེར་བྱུང་བས་ཉིན་འཁོར་
དུ་ཕྱིན་པར་སེར་འཕྲེང་དངོས་འཕུལ་སོགས་གུས་མཆོད་ཡང་དག་མཛད་ཅིང་། དེ་ཁའི་རྟེན་
རྣམས་ཞིབ་ཏུ་མཇལ་ངོས་མགོན་ཁང་དུ་བསྟན་སྲུངས་རྣམས་ལ་མཆོད་གཏོར་ཕུལ་ནས་འཕྲིན་
ལས་གཉེར་དུ་གཏད། ཚོགས་སུ་ཆོས་འབྲེལ་དགོས་ཚུལ་ལ་རྒྱལ་ཀུན་ངོ་བོ་མའི་ལུང་དང་འགྱེད་
བཟང་པོ། གཙུག་ལག་ཁང་མཛེས་བྱེད་གོས་བཟང་པོའི་གོང་བར་གོས་ཆེན་བྱང་དར་ལིང་
སོགས་ཚོས་ཁ་སྣ་ཚོགས་འཕྱང་བའི་ལྡ་ལྡི་མཐོང་འཁོར་ཁོར་ཡུག་ཏུ་ཁེབས་པ་ཕུལ། ལྷུན་རབ་
ཏུ་བྲེས་གཤོངས་པས་སྟོན་མོ་གྱ་ནོམ་པ་དང་དེ་ཁུལ་གྱི་སེར་སྐྱའི་རིགས་དུ་མ་འཕྲད་དུ་བྱུང་བའི་
འདོད་པ་བསྐངས་ནས། ལྷན་ཁུལ་གྱི་དགོན་ཁག་ཚང་མར་མང་འགྱེད་དང་། སྐྱ་བོའི་ཚོགས་
ཐེམ་ཆེ་ཆུང་རིས་མེད་ལ་འབྲུ་འགྱེད་ཁལ་གསུམ་རེ་བཏང་། དེ་ནས་ལྷན་པ་རྣམས་ཀྱིས་བྲེས་
གཤོངས་མདར་རྟ་སྐྱེལ་ཐབ་སྐྱེལ་བཅས་འདུག་པར་ཚན་གྲངས་མི་དམན་པ་བསྟབས་ནས།
དབེན་ས་པ་རྣམས་ཀྱིས་རྟ་བསུ་ཐབ་བསུ་སེར་འཕྲེང་དར་འཕྱར་སོགས་དང་བཅས་དབེན་ས་
ཆོས་ཀྱི་ཕོ་བྲང་དུ་སླེབས། དེར་ཞུག་ཆོས་འཁོར་གླིང་པ་རྣམས་ལེགས་སྐྱེས་དང་བཅས་བྱོན་བྱུང་
བ་དང་། དབེན་དགོན་ཚོགས་པ་ལྷན་ཅིག་ནས་ཆོས་འབྲེལ་ཞིག་དགོས་ཚུལ་ལ་རྒྱལ་ཀུན་ངོ་བོ་
མའི་ལུང་བཀླགས་ཤིང་། དབེན་ས་པ་རྣམས་དང་ཆོས་འཁོར་གླིང་པ་རྣམས་ཀྱིས་དངོས་འབུལ་
མཎྜལ་དང་བཅས་རིང་འཚོའི་རྟེན་འབྲེལ་བསྒྲིག་པར་མཛད། དེ་སྐབས་དབེན་ས་པ་རྣམས་
ཀྱིས་མང་ཇ་ཉིན་གང་གསུམ་གྱི་རིང་བདེ་མཆོག་རྩ་རྒྱུད་ཞལ་འདོན་མཛད་པའི་ཡོན་དུ་སྤྱི་འགྱེད་
དངུལ་སྲང་དགུ་བཅུ་གོ་གསུམ་དང་ཞོ་གསུམ། ཆོས་འཁོར་དབུས་སྡིངས་ཀྱི་བཙུན་མ་རྣམས་ལ་
མང་ཇ་ཉིན་གང་གསུམ་དང་འགྱེད་སྨན་རྙིང་ཁ་རེ། ཉུག་ཆོས་འཁོར་གླིང་པ་རྣམས་ལ་མང་ཇ་
གང་མང་དང་སྨན་རྙིང་ཁ་རེའི་ཕྱག་འགྱེད་བཅས་ཕུལ། དེར་སྡོད་སྤྲོ་ཞིང་སྡོད་འདོད་ཆེ་བ་
དང་སྤྱི་ཚོགས་ནས་ཀྱང་རེ་ཞིག་སྡོད་དགོས་པའི་རྒྱུ་མཚན་བྱུང་ཡང་མཛོད་པ་ཕུན་ཚོགས་རབ་
བརྟན་མ་འཚོ་བའི་དགེ་སྒྲུབ་བྱེད་དགོས་སོགས་གཡེང་བའི་སྟབས་ཞག་གསུམ་ལས་སྡོད་སྐབས་
84



མ་བྱུང་ཞིང་། སླར་རྒྱུན་རིང་ཙམ་སྡོད་པའི་ཁས་ལེན་བྱས། དེ་ནས་དབེན་དགོན་པ་རྣམས་
ཀྱིས་རྟ་སྐྱེལ། ཐབ་སྐྱེལ། མཆོད་བཞིས་རྣམས་ཀྱིས་གཞས་བྲོ་བཅས་བྱུང་བར་དངོས་པོའི་སྟེར་
ཆ་མི་ཆུང་བ་བྱིན། ལམ་བར་གསེར་མདོག་ཅན་པ་རྣམས་ཀྱིས་ཀྱང་རྟ་བསུ་སེར་འཕྲེང་བཅས་
འདུག་པར་མང་ཇ་རྣམ་གཞག །འགྱེད་སྨན་རྙིང་ཁ་རེ་ཕྱག་སྤྲོད་དང་དངོས་པོ་སྣ་ཚོགས་པའི་
སྤྱི་འགྱེད་བཟང་པོ་བཅས་ཕུལ། དེ་ནས་བཀྲ་ཤིས་ལྷུན་པོ་ནས་སློབ་དཔོན་རྣམ་པ། ཆོས་
ཁྲིམས། མི་ཚན། དབོན་ཆོས་མཛད་སོགས་དང་། གཞིས་རྩེ་རྫོང་དཔོན་དཔོན་གཡོག །ཞོལ་
གྱི་གནས་ཆེན་སོགས་རྟ་བསུ་བ་མང་པོ་དང་ཟམ་སྣེ་ཤར་དུ་ཐབ་བསུ། གྲྭ་རིགས་རྣམས་ཀྱིས་
མཆོད་པའི་ཉེར་སྤྱད་དུ་མ་ཐོགས་པའི་བསུ་འཕྲེང་བཅས་གཟིམ་ཁང་རྒྱལ་མཚན་མཐོན་པོར་
བདེ་བར་སླེབས། དེ་ནས་མཛོད་པ་ཕུན་ཚོགས་རབ་བརྟན་གྱི་དགེ་རྩར་འདུས་སྡེར་མང་ཇ་གང་
མང་དང་འགྱེད་གྲྭ་པ་རེར་དངུལ་ཞོ་བཞི་རེ། དེ་མཐུན་གཙང་རོང་ཁུལ་གྱི་དགོན་སྡེ་སོ་སོར་
མང་ཇ་བསྔོ་རྟེན་རྣམ་གཞག་འགྱེད་སྨན་ཁ་རེ་རྣམས་བཏང་ནས། ཐ་སྐར་ཟླ་བའི་ཚེས་བཅུ་
གཅིག་གཟའ་སྐར་སྦྱོར་བ་ལེགས་པའི་ཉིན་ཆོས་མཛད་བསྟན་འཛིན་རྒྱ་མཚོ་མཛོད་འཛིན་དུ་
བསྐོས་ནས་ཕྱི་ནང་གི་བྱེད་སྒོ་ཕྲ་རགས་ཚང་མར་ལྷག་བསམ་རྣམ་དག་གི་ཁུར་ལེན་དགོས་པའི་
རྒྱུ་མཚན་ཞིབ་ཏུ་མོལ་ཞིང་། དེ་ཉིན་མཛོད་པས་རྒྱལ་ཀུན་ངོ་བོ་མ་འདུས་པ་རྒྱ་མཚོའི་ཞལ་
འདོན་དུ་བཙུགས་ནས་དགེ་འདུན་རེར་ཕྱག་འགྱེད་དངུལ་ཞོ་དོ་རེ་ཕུལ་སོང་བར་རྟེན་འབྲེལ་
ལེགས་ཞེས་གླེང་། དེ་ནས་རིམ་པར་གངས་ཅན་མཁན་པོ། ངོར་མཁན་པོ་དང་། ཀླུ་སྡིངས་པ།
ངམ་རིངས་《རིང་》མཁན་པོ། རྒྱུད་གསེར་གཉིས་ཀྱི་སློབ་དཔོན་སོགས་གཙང་ཁུལ་གྱི་བླ་མའི་
རིགས་མང་པོ་དང་། སྡེ་སྲིད་སྲད་པ་སོགས་སྡེ་དཔོན་རིགས་དུ་མ། སྐུ་འབུམ་ཁྲི་ཟུར་བའི་
དབོན་པོ། རྒྱལ་བ་འཕགས་པ་ལྷའི་མགྲོན་གཉེར། ཁལ་ཁ་གཡས་རུ་ནས་ནོ་ཡོན་དགེ་ཚུལ།
མོན་ཇི་ཐའི་ཇི། ཁམས་འཛོར་ཀེ་《མཛོད་དགེ་》ནས་བཱ་དུར་ཤས་ཕྱིན་སོགས་ཁམས་སོག་གི་
འགྲུལ་པ་ཕོན་ཆེ་བ་དང་། འཛུམ་ལང་རྒྱལ་པོ་སོགས་འབྱོར་པས་བདག་ཉིད་ལ་རྙེད་པ་དུ་མ་
དང་། དགེ་འདུན་ལ་མང་འགྱེད་སོགས་ཀྱི་བསྙེན་བཀུར་ནར་མར་བྱུང་ཞིང་། དེ་ཡང་སྐབས་
འགར་བསྙེན་མཚམས་སོགས་དང་ཐུག་ན་མ་གཏོགས་དྲག་ཞན་ཚང་མར་ངོས་འཕྲད་འཕྲལ་དུ་
གཏོང་བ་དང་སློག་ཆ་མི་དམན་པ་བསྒྲུབ་པ་སོགས་ཀྱི་སྒོ་ནས་སོ་སོའི་བཞེད་པ་རིམ་པར་
བསྐངས། བྱང་ཆེན། རྒོད་ཚང་། དར་རྒྱས་སྒྲུབ་སྡེ་སོགས་ཀྱིས་མཚོན་པའི་རི་ཁྲོད་པ་རྣམས་
85.



བྱོན་ནས། མཎྜལ་དང་བཅས་རིང་འཚོའི་རྟེན་འབྲེལ་བསྒྲིག་པར་མཛད་དེ་རྒྱལ་ཀུན་ངོ་བོ་མའི་
ལུང་དགོས་གསུང་པ་བཞིན་དང་མང་འགྱེད་སོགས་བསྙེན་བཀུར་ཡང་དག་ཞུས། འདི་སྐབས་
རྒྱལ་བོ་དགའ་ལྡན་དར་རྒྱས་ཀྱི་སྲས་དཔལ་འབར་དང་། ཐུ་མེད་དྷའི་ཆིང་ཁོ་ལོ་ཚའི་སྲས་ཨེར་
ཁེ་ཐའི་ཇི་བཅས་སྟོད་ཕྱོགས་འབྱོན་ཞོར་འཕྲད་དུ་བྱོན་པ་དང་། ཨེ་ནག་བཱ་དུར་ཐའི་ཇིའི་
དཔོན་མོ་སྒྲོལ་མ། ཨུ་ཁར་ཐའི་ཇིའི་སྲས་དཔོན་ཆུང་། ནོར་ཕོད་ཆོག་ཐུའི་སྲས་གོ་ལྡོ་རོག་ཨེར་
ཏེ་ནི་ཐའི་ཇི། དགའ་ལྡན་བསྟན་འཛིན་སྦོ་ཤོག་ཐུ་རྒྱལ་པོའི་མི་སྣ་ཨ་མ་དར་རྒན་ཆོས་རྗེ། ཨ་
དར་ཨེ་ཕྱིན། ཨ་དེར་ཁོ་ཤོར་ཆི་སོགས་བྱང་འགྲུལ་པ་དུ་མ་འབྱོར་པ་རྣམས་ཀྱི་བཞེད་པ་རིམ་
པར་བསྐངས་ཤིང་། དཔལ་འཁོར་ཆོས་སྡེའི་དཔོན་སློབ་རྣམས་ཀྱིས་བདོག་པའི་སྐྱེས་བཟང་པོ་
མཎྜལ་དང་བཅས་རིང་འཚོའི་རྟེན་འབྲེལ་མཛད་པར་མང་ཇ། བསྔོ་རྟེན་རྣམ་གཞག་བཅས་
ཕུལ། གཞན་ཡང་སྒྲུབ་མཆོད་ཕོགས་ཇ་ཚུལ་སོགས་དགེ་འདུན་ལ་བསྙེན་བཀུར་འཆར་ཅན་
དགོས་པ་རྣམས་ཀྱང་ཡང་དག་བསྒྲུབས། དེ་ནས་ལྕགས་སྤྲེ་གནམ་ལོ་གསར་དུ་ཚེས་པའི་དགའ་
སྟོན་གྱི་གྲལ་དབུར་ཕྱིན་ཏེ་མགོན་ཁང་པ་རྣམས་དང་ལྷན་ཅིག་སྲིད་གསུམ་བདག་མོར་དམ་རྫས་
སྤྱན་གཟིགས་མཆོད་གཏོར་སོགས་དངོས་བཤམས་ཡིད་སྤྲུལ་གྱིས་མཆོད་ཅིང་། དེ་ཐོག་དགའ་
ལྡན་བསྟན་འཛིན་སྤོ་ཤོག་ཐུ་ཁང་གི་སྔགས་པ་གྲྭ་ཚང་དང་། ཐོར་ཁོ་ཨཱ་ཡུ་ཥ། གཡོན་དུ་བསྟན་
འཛིན་ཁོ་ཤོར་ཆི་སོགས་དཔོན་ཁག་མང་པོའི་མི་སྣ་དང་། ཨ་ཕྱི་ཐུ་ཆོས་རྗེའི་སྲས་དཔོན་ཆུང་
བཅས་འབྱོར་ནས་ལེགས་སྐྱེས་བཟང་པོ་བྱུང་བས་རྟེན་འབྲེལ་ཕུན་སུམ་ཚོགས་པ་བྱུང་ཞིང་། དེ་
དག་གིས་མཚོན་མགྲོན་རྣམས་དགའ་སྟོན་གྱིས་མཉེས་པར་བྱས། ཆོ་འཕྲུལ་དུས་ཆེན་སྐབས་
དགེ་འདུན་རྣམས་སྨོན་ལམ་འཕེལ་ཞིང་ཕྱོགས་མཐའ་དག་ནས་སེར་སྐྱའི་ཚོགས་དུ་མ་འདུས་
པར་ངོས་འཕྲད་གཏོང་བ་སོགས་ཀྱི་སྒོ་ནས་མགུ་བར་བྱས། འདི་སྐབས་བཅུ་གསུམ་དུས་ཆེན་
ཐོག་ཆོས་གྲྭ་ཆེན་པོ་འདི་ཁའི་དགེ་འདུན་ཉིས་སྟོང་བརྒལ་བར་བཟང་ཇ་ཉག་ཕྱེད་དོ་རེའི་རྩིས་
ཀྱི་ཕྱག་འགྱེད་དང་། དེ་མཐུན་གཙང་རོང་ཁུལ་གྱི་དགོན་ཁག་ཆེ་ཕྲ་རྣམས་དང་བསམ་གཏན་
པའི་སྡེ་རྣམས་ལ་མང་ཛ། སྤྱི་འགྱེད་རྣམ་གཞག་བཅས་གཏོང་རྒྱུའི་སྟ་གོན་ཡང་བྱས། ཕྱིས་སུ་
སྔགས་པ་གྲྭ་ཚང་གི་འདུས་ཚོགས་ཇེ་ཆེར་སོང་ནས་མཆོད་གཞིས་ཡོང་འབབ་ཀྱིས་དུས་བཟང་
སོགས་ཀྱི་གཏོང་སྒོ་རྣམས་འགངས་ཆེ་བས་ཐོངས་དཀའ་བ་དང་། ཕྱག་མཛོད་འཕྲུལ་བདེའི་སྐུ་
ཆས་རྣམས་ཀྱང་ཅུང་ཟད་འཛངས་སྐྱོན་ཡོད་འདུག་པར་བརྟེན་ཟླ་བ་ངོ་རེ་བཞིན་དུས་བཟང་
86



རྣམས་དང་བསྒྲིགས་པའི་རྒྱུད་ཇ་ཉིན་གང་མ་ཞག་བཅུ་ཙམ་རེ་བཏང་ནས་ཆོས་སྲུངས་རྣམས་ལ་
བསྐང་གསོ་གང་རྒྱས་མཛད་བཞིན་ཐོག །ཟླ་བ་གཉིས་པའི་མཇུག་ནས་བཟུངས་རྒྱུད་ཇ་ཉིན་
གང་མ་གསོལ་ཚིགས་དང་བཅས་པ་ཞག་བཅུ་གསུམ་ཙམ་ཞུས་ནས་བསྐང་གསོ་ཟབ་རྒྱས་མཛད་
པའི་ཡོན་དུ་གྲྭ་པ་རེར་བྲེ་ཚད་ཀྱི་འབྲུ་ཁལ་བཞི་རེ་དང་སྤྱི་སོར་སྦྱོར་འཇགས་རྒྱ་སིལ་སྤུས་ལེགས་
ཆ་གཅིག །ཅོད་པན་ཐགས་གྲུབ་མ་བརྒྱད་དར་དཔྱངས་དང་བཅས་པ། ཐེག་ཆེན་དྲིལ་བུ་
བཞིས་གཙོས་པའི་ཀར་དྲིལ་སོགས་སྤུས་གཙང་བ་སུམ་ཅུ་རྡོར་བཅས། ལྕགས་ཀྱི་དགང་གཟར་
བླུགས་རྒྱ་བཟོ་མ་སྤུས་ལེགས་རྣམས་ཕུལ། དེ་མཐུན་མཚན་ཉིད་པ་བརྒྱ་ཕྲག་བརྒལ་བས་བཀའ་
འགྱུར་གསུང་སྒྲོགས་ཉིན་གསུམ་མཛད་པའི་ཡོན་དུ་སྨན་རྙིང་ཁ་རེ་དང་། འབྲུ་ཁལ་གསུམ་རེ།
དབེན་ས་ཆོས་ཀྱི་ཕོ་བྲང་དུའང་མང་ཇ་ཉིན་གང་ཁ་ཤས་བཏང་ནས་བསྐང་གསོ་སྨིན་རྒྱས་མཛད་
ཐོག །སྤྱི་སོར་རྒྱ་སྦུག་སྤུས་ལེགས་ཆ་གཅིག་ཤུབས་བཅས། དགང་གཟར་བླུགས་རྒྱ་བཟོ་མ་ཆ་
འགྲིག །དྲིལ་བུ་གསར་རྙིང་འདྲེས་པ་སུམ་ཅུ་རྡོར་བཅས་རྣམས་སྦྱོར་འཇགས་བྱས། འདི་
སྐབས་དཔལ་འཁོར་ཆོས་སྡེ་དང་ཞ་ལུ་མཁན་སློབ་སོགས་རིམ་པར་བྱོན་པ་རྣམས་དང་འཕྲལ་དུ་
མཇལ་ཞིང་སློག་ཆ་མང་འགྱེད་སོགས་ཀྱིས་མཉེས་པར་བསྒྲུབས། གཞན་ཡང་དྷ་ཡན་རྒྱལ་པོའི་
དགེ་ཚུལ་མ་དང་། ཐོར་ཁོ་ནོ་ཡོན་དཀའ་བཅུ་འཁོར་བཅས་འབྱོར་བས་ངེད་ལ་བདོག་པའི་
སྟེར་ཆ་གྱ་ནོམ་པ་དང་། འདུས་ཚོགས་སུ་མང་འགྱེད་སོགས་ཀྱི་བསྙེན་བཀུར་བསྟབས། རྗེ་དེ་
ཉིད་ནས་ཆོས་འཁོར་གསར་འཛུགས་གནང་བ་དཔོན་སློབ་ཆོས་ཐོག་ཏུ་གྲགས་པ་ཚུགས་པའི་
ཐོག་དགོང་མོའི་སྐུ་རིམ་རིགས་ལུང་ལ་འཆག་མེད་ཕྱིན་ཏེ་བཤད་པ་ཟླ་བཤད་དང་བློ་གསལ་རྩོད་
པ་བཟང་བ་དག་དང་བགྲོ་གླེང་ཡང་དག་བྱས་ཤིང་། ལྷག་པར་དུས་བཟང་སྐབས་སློབ་དཔོན་
རྣམ་པ་དང་བགྲོ་གླེང་བྱས་པས་ཁོང་རྣམས་དགྱེས་ཚོར་དཔག་མེད་མཛད་པ་བྱུང་། དེ་སྐབས་
འདུས་ཚོགས་སུ་ཆོས་འབྲེལ་ཞིག་དགོས་ཚུལ་བྱུང་བར་རྒྱལ་བ་བློ་བཟང་དོན་གྲུབ་ཀྱི་འཁྲུངས་
རབས་དང་རྒྱལ་ཀུན་ངོ་བོ་མའི་ལུང་བཀླགས་ཤིང་། སྤྱི་འགྱེད་བཟང་པོའང་ཕུལ། དགེ་འདུན་
རྣམས་ཀྱང་བདག་ཉིད་ལ་དགྱེས་པ་ཆེ་བ་དང་ཆོས་སྤྱོད་གོང་འཕེལ་འདུག་ཅེས་གླེང་། དགའ་
ལྡན་བསྟན་འཛིན་སྦོ་ཤོག་ཐུ་རྒྱལ་པོའི་མི་སྣ་ཚོགས་གསོག་རབ་འབྱམས་བློ་བཟང་རྒྱལ་མཚན་
ཡང་ཆོས་ཐོག་དེ་ཁའི་མཇུག་ཟིན་པ་འབྱོར་པས་ངོས་ལ་བདོག་པའི་སྐྱེས་གྱ་ནོམ་པ་མཎྜལ་དང་
བཅས་རིང་འཚོའི་རྟེན་འབྲེལ་ཕུན་སུམ་ཚོགས་པ་བསྒྲིགས། འདུས་ཚོགས་སུ་མང་ཇ་བརྒྱ་ཕྲག་



བརྒལ་བ་འགྱེད་བཟང་པོ་དང་བཅས་པའི་བསྙེན་བཀུར་ལེགས་པར་བསྟབས། དེ་སྐབས་བྲུལ་
ཚང་ནས་མ་ཚེ་བརྟན་བུ་ཁྲིད་བློ་ཚབས་ལྕི་བས་མནར་ཚུལ་དང་། རིམ་གྲོ་ཇི་ལྟར་ལེགས་བརྟག་
པ་དགོས་ཟེར་བར་མཆོག་གསུམ་བསླུ་བ་མེད་པར་དམོད་བོར་གྱི་བརྟག་པ་ཞིག་བྱས་པར་བཟང་
ངོ་མ་ཤར་བར་བརྟེན། འདུས་སྡེར་མང་ཇའི་བསྙེན་བཀུར་འཕྲལ་དུ་ཞུས་ནས་སྒྲོལ་མ་འགྲོ་གང་
ཚེའི་སྐུ་རིམ་བྱས་ཀྱང་མ་འཚོ་བར་བདག་ཉིད་རང་ནས་བསྔོ་བ་སྨོན་ལམ་ཡང་དག་བྱས་ཤིང་།
མཁན་ཆེན་རྒྱལ་བའི་དབང་པོའི་སྐུ་ཞབས་སུ་ཐུགས་དམ་སྐྱབས་འཇུག་ཞུ་རྟེན་གང་གཟབ་དང་།
སེར་འབྲས་དགེ་གསུམ་རྒྱུད་སྟོད་སྨད་བཀྲ་ཤིས་ལྗོངས་རྣམས་སུ་མང་ཇ་སྦྱོར་སྦྲེལ་གོས་ཆེན་གྱི་སྤྱི་
འགྱེད་བཅས་དང་། ཆོས་གྲྭ་འདི་ཉིད་དུ་མང་ཇ་འགའ་ཞིག་དང་གྲྭ་པ་རེར་འབྲུ་ཁལ་རེ།
བཟང་ཇ་ཉག་རེ་བཅས་པའི་ཕྱག་འགྱེད། སྔགས་གྲྭ་དབེན་དགོན་གཉིས་སུ་ཀུན་རིག་དང་བདེ་
མཆོག་གི་གསུང་ཆོག་ཉིན་གང་གསུམ་རེ་མཛད་པར་ཡོན་བཟང་གོས་ཡུག་གསུམ་རེ་དང་སྤུ་ཇ་ཀོ་
ཁྲ་རེ། ཇ་ཚུལ་ཐེས་སུ་དངུལ་རྟ་རྨིག་མ་རེ། དེ་མཚུངས་གཙང་རོང་ཁུལ་གྱི་དགོན་སྡེ་རྣམས་སུ་
མང་ཇ་སྦྱོར་སྦྲེལ་བསྔོ་རྟེན་རྣམ་གཞག །སྤྱི་འགྱེད་བཟང་གོས་ཡུག་ལྔ་བཅུ་སྐོར་དང༌། སྨན་
ཡུག་དུ་མ་རྣམས་དགེ་འདུན་ཞལ་གྲངས་དང་བསྟན་ནས་ཕུལ་ཞིང་། གངས་ཅན་ཆོས་འཕེལ་གྱི་
གྲྭ་ཚང་གཉིས་སུ། ཆོས་གྲྭ་ཇའི་ཐེས་སུ་བཟང་གོས་ཡུག་བཞི། བཟང་ཇ་འཁོར་དྲུག་གཉིས་
བཅས་ཕུལ། གཞན་ཡང་དངུལ་དཀར་སྲང་བརྒྱ་དང་ལྔ་བཅུ་ང་བརྒྱད། གསེར་བཙོ་མ་མགུར་
ཞོ་བདུན་ཅུ་དོན་ལྔ་ལས་གྲུབ་པའི་བྱང་ཆུབ་ཆེན་པོའི་མཆོད་རྟེན་རིན་པོ་ཆེ་དུ་མའི་ཕྲ་ཚོམ་གྱིས་
སྤུད་པ་ཞིག་ཀྱང་བཞེངས། འདི་དུས་ཞག་གསུམ་ཙམ་ཞིག་དང་། ཕྱོགས་མཐའ་དག་ནས་ངོས་
འཕྲད་དུ་ཆེད་གཉེར་ཡོང་པ་དག་གི་འདོད་པ་བསྐང་དགོས་ཀྱི་གཡེང་བ་ཞག་རེ་གཉིས་ཙམ་མ་
གཏོགས་སྔ་ཕྱིར་མཚན་ཉིད་གྲྭ་ཚང་གསུམ་ནས་བློ་གསལ་རྩོད་པ་བཟང་བ་ཁ་ཤས་བོས་ཏེ་ཉི་
འོད་དུ་ཚད་མ་རྣམ་འགྲེལ་གྱི་གཞུང་ལ་བགྲོ་གླེང་བརྩོན་པར་བྱས། ཟླ་བ་ལྔ་པའི་ནང་དུ་བསྟན་
འགྲོའི་ཕན་བདེར་དམིགས་མཚན་ཉིད་པ་གྲྭ་གྲངས་བརྒྱ་དང་བརྒྱད་ཀྱིས་བཀའ་འགྱུར་རིན་པོ་
ཆེ་གསུང་སྒྲོགས་ཞག་བཅུ་སྐོར་ཙམ་དང་། དེ་མཐུན་སྔགས་གྲྭ་པ་རྣམས་ཀྱིས་ཀྱང་བཀའ་འགྱུར་
གསུང་སྒྲོགས། ཆོས་སྲུངས་རྣམས་ལ་བསྐང་གསོ། མཇུག་ཏུ་དྲུག་ཅུ་པ་དང་གདུགས་དཀར་
བཟློག་ཆེན་བཅས་མཛད་པ་སོ་སོར་ཡོན་གྱིས་མཉེས་པར་བྱས་ཤིང་། ཆོས་མཚམས་ཞག་ཉི་ཤུ་
སྐོར་ལ་འདུས་པ་རྒྱ་མཚོར་ཡང་ཆོས་ཐོག་དཔེ་འགྲེའི་ཇ་ཚུལ་གྱིས་བསྙེན་བཀུར་ནས་བཀའ་



འགྱུར་གསུང་སྒྲོགས་བཙུགས། དེ་ནས་དབྱར་ཆོས་ཚུགས་པ་དང་བསྟུན་དབུ་མའི་གཞུང་ལ་
སློབ་གཉེར་བྱེད་རྩིས་ཀྱི་ཟླ་བོར་སྟག་ལུང་དཀའ་བཅུ་པ་བསོད་ནམས་གྲགས་པ་བོས་ཏེ། ཐོག་
མར་ཁྱུང་ཕྲུག་བྱམས་པ་བཀྲ་ཤིས་ཀྱིས་མཛད་པའི་དབུ་མའི་སྤྱི་དོན་ནས་ཁ་ཤས་ཤིག་བཟུངས།
དེ་རྗེས་དཀའ་བཅུ་བསོད་ནམས་གྲགས་པ་དང་དཀའ་བཅུ་བློ་བཟང་དབང་པོ་གཉིས་གསུང་
བགྲོས་མཛད་དེ། འདི་བས་མཐའ་དཔྱོད་མང་ཙམ་ཞིག་བྱུང་ན་ལེགས་པ་འདུག་གསུང་བ་
བཞིན་སེ་ར་རྗེ་བཙུན་པས་མཛད་པའི་དབུ་མའི་མཐའ་དཔྱོད་རྐྱང་སྒྲིགས་ཤིག་ཕལ་ཆེར་
བཟུངས། དེ་ནས་དེས་མཛད་པའི་དབུ་མའི་སྤྱི་དོན་ཆེན་མོ་ཡོངས་རྫོགས་ལྕེ་ཐོག་ཏུ་བླངས་ནས་
བྱང་བར་བྱས་རྗེས་དེ་མཐུན་གྱི་དབུ་མའི་ས་ལམ་མདོར་བསྡུས་ཤིག་ཀྱང་བཟུངས། ཉིན་ལྟར་སྔ་
དྲོའི་ཆ་ལ་དཀའ་བཅུ་པ་གཉིས་དང་བགྲོ་གླེང་དང་། གུང་ཚིགས་གྲོལ་ནས་ཉི་འོད་དུ་ཤར་རྩེ་
ནས་དྲུང་རམ་པ་ཆོས་བཟང་། དཀྱིལ་ཁང་ནས་དཀའ་ཆེན་ཡེ་ཤེས་འབྱུང་གནས། ཐོས་བསམ་
གླིང་ནས་དཀའ་ཆེན་དམ་ཆོས་རྣམས་བོས་ཤིང་། དཀའ་བཅུ་པ་གཉིས་ཀྱིས་དཔང་པོ་མཛད་
ནས་ཉིན་རེ་བཞིན་ཇ་གཉིས་རེའི་བར་དུ་དེ་དག་དང་བགྲོ་གླེང་ལ་བརྩོན་པར་བྱས། དེ་ནས་
རིམ་གྱིས་ཐོས་བསམ་གླིང་པ་རྗེ་ཞལ་སྔ་ནས་དཔལ་འབྱོར་རྒྱ་མཚོའི་གསུང་རྒྱུན་ཞལ་སྔ་ནས་ཕུན་
ཚོགས་རྒྱ་མཚོས་ཟིན་བྲིས་མཛད་པའི་མཐའ་དཔྱོད་ཤིན་ཏུ་ཞིབ་པ་ཞིག་འདུག་པ་དང་། སྒོམ་
སྡེ་ཐམས་ཅད་མཁྱེན་པས་མཛད་པའི་དབུ་མའི་ཊཱིཀྐ་རྩ་འབྲུ་སྦྲགས་ཏེ་ཡོངས་རྫོགས་བློ་ལ་
བཟུངས། དེ་སྐབས་དབུ་མ་རྩ་བ་ལ་ཤེས་འདོད་ཅུང་ཟད་ཞུགས་པས། འཇམ་དབྱངས་དགའ་
བའི་བློ་གྲོས་ཀྱིས་མཛད་པའི་ལྟ་བའི་མཐའ་དཔྱོད་མཁས་པའི་སྙིང་གཏམ་དང་། , ཐམས་ཅད་
མཁྱེན་པ་དགེ་འདུན་རྒྱ་མཚོས་མཛད་པའི་ལྟ་ཁྲིད་ཆེ་བ་ཐར་འདོད་འཇུག་ངོགས་ཀྱང་བློ་ལ་
བཟུངས་ནས་ཉིན་ལྟར་འབེལ་གཏམ་མང་དུ་བྱས། སླར་ཡང་སེ་ར་རྗེ་བཙུན་པའི་དངོས་སློབ་
མཁས་མཆོག་བདེ་ལེགས་ཉི་མས་མཛད་པའི་དབུ་མའི་སྤྱི་དོན་ཟླ་གྲགས་དགོངས་རྒྱན་འདི་རྗེ་
བཙུན་ཆོས་ཀྱི་རྒྱལ་མཚན་གྱི་དགོངས་པ་དང་མཐུན་ཞིང་གོ་ལན་སོགས་ཤིན་ཏུ་གསལ་བ་ཞིག་
འདུག་པས་རིམ་གྱིས་བཟུངས། དབུ་མའི་རྣམ་བཤད་དགོངས་པ་རབ་གསལ་ནས་ཀྱང་ཁ་ཤས་
བཟུངས་ཟླ་བ་བདུན་པའི་ཚེས་གསུམ་ལ་འཇམ་དབྱངས་གོང་མ་རྒྱལ་པོའི་ཐམ་ཁ་རྟེན་སྦྲགས་
དང་མི་སྣར་བསྟན་འཛིན་དགེ་སློང་དང་ཕྱག་ན་རྡོ་རྗེ་འཁོར་བཅས་འབྱོར། གཞན་ཡང་རྒྱུ་
ཕྱོགས་ཀྱི་དད་ལྡན་མང་པོ་འབུལ་བསྐུར་དང་བཅས་འབྱོར་བས་སྐྱེས་གཟབ་ཅིང་། ཆོས་བཀའ་
89



ཞིག་དགོས་ཚུལ་ལ་བླ་མ་མཆོད་པའི་ལུང་བཀླགས། གོང་མ་ཆེན་པོའི་བཀའ་ལན་སོགས་འབུལ་
བསྐུར་སོ་སོའི་ལན་དང་མི་སྣ་སོ་སོར་སྟེར་ཆ་མི་དམན་པའི་སྒོ་ནས་རྫོང་བ་བྱས། དེ་སྐབས་ཨོའི་
རོད་བསོད་ནམས་ཧོང་ཐའི་ཇི་ཡང་འབྱོར་བས་སྔོན་ཆད་ཀྱི་ཉེས་པར་འགྱོད་བཤགས་དང་།
ཕྱིན་ཆད་སྡོམ་སེམས་བརྟན་པོའི་དམ་འཆའ་《བཅའ་》ཕུལ་ཞིང་ལྟུང་བཤགས་ཀྱི་ལུང་དགོས་
ཚུལ་བཞིན་སྦྱིན། དེ་ནས་སྟོན་ཆོས་དང་པོའི་སྐབས་ཉིན་གཉིས་ཀྱི་བར་འདི་ཁའི་མཆོད་ཁང་
རྣམས་ཞིབ་ཏུ་མཇལ་བ་དང་བསྟུན་སོ་སོར་མཆོད་སྤྲིན་རྒྱ་ཆེར་སྤྲོས་ནས་འགྲོ་བ་ཀུན་ལ་ཕན་
བདེ་བླ་ན་མེད་པ་འབྱུང་བའི་སྒོའམ་སྨན་གཅིག་བུ་རྗེ་རྒྱལ་བའི་མདོ་སྔགས་ཀྱི་བསྟན་པ་རིན་པོ་ .
ཆེ་དར་ཞིང་རྒྱས་པ་དང་། བསྟན་འཛིན་གྱི་སྐྱེས་ཆེན་དམ་པ་རྣམས་ཀྱི་སྐུ་ཚེ་བརྟན་ཅིང་འཕྲིན་
ལས་དབྱར་མཚོ་ལྟར་འཕེལ་བའི་སྨོན་ལམ་ཡང་དག་པ་བཏབ་ཅིང་། བསྐལ་བཟང་ལྷ་ཁང་གི་
རྟེན་གཙོ་ཐུབ་པའི་དབང་པོའི་སྐུ་འདྲ་རིན་པོ་ཆེར་རྡོ་རིགས་སུ་གཏོགས་པའི་རིན་པོ་ཆེའི་འཕྲེང་
བ་དང༌། ངུར་སྨྲིག་རྗེ་བཙུན་སྒྲོལ་མར་གཡུའི་འཕྲེང་བ། ཡུམ་ཆེན་མོར་སྤས་《 སྤོས་》ཤེལ་གྱི་
འཕྲེང་བ། རྗེ་བཙུན་བྱམས་པ་གསུང་བྱོན་ལ་སྤོས་ཤེལ་གྱི་འཕྲེང་བ་དང་། བྱམས་པ་རང་བྱོན་
ལ་བྱུ་རུའི་འཕྲེང་བ་གཅིག་བཅས་རིན་ཐང་གཞལ་དཀའ་བའི་མགུལ་རྒྱན་དང་། གཞན་ཡང་
མཆོད་ཁང་སོ་སོར་དངུལ་ཆས། མ་ཎ་ཧོ། གཡང་ཊི། ཤེལ་རིགས་སོགས་ཀྱིས་མཚོན་པའི་
མཆོད་རྫས་ཀྱི་བྱེ་བྲག་ཚར་དུ་དངར་བ་དང་། ལི་མ་ཤར་མར་རྗེ་བཙུན་འཇམ་དབྱངས་ཀྱི་སྐུ་
བརྙན་གཅིག་གིས་གཙོས་པའི་ལི་མ་ཁ་ཤས་དང་། རིན་ཆེན་ལྷ་ཁང་དུ་སྨན་ཐང་ནས་ཀྱི་ཕྱག་
བྲིས་མ་གནས་བཅུའི་བྲིས་ཐང་གྲ་མཚུངས་ཉེར་གསུམ། གསེར་སྐུ་ལྷ་ཁང་དུ་བྲིས་སྐུ་མཐོང་བ་
དོན་ལྡན་བཀོད་པ་ཕུལ་དུ་བྱུང་བར་ལྡེམ་བྱམས་འཇམ་དབྱངས་བཅས་སྐུ་ཐང་གསུམ་དང་།
མཛད་པ་བཅུ་གཉིས་ཀྱི་བཀོད་པའི་བྲིས་ཐང་གཅིག །ཆོ་འཕྲུལ་ཆེན་པོ་བསྟན་པ་བཀོད་པའི་
བྲིས་ཐང་གསུམ། གཙོ་བོ་ཐུབ་པའི་དབང་པོ་དང་ལྡེམ་བྱམས་འཇམ་དབྱངས་བཅས་ཀྱི་སྐུ་ཐང་
གསུམ། ནར་《ནང་》མཇལ་གྲས་སུ་པཎ་ཆེན་ཐམས་ཅད་མཁྱེན་པ་དེ་ཉིད་ཀྱི་བཀའ་འབུམ་
ཡོངས་རྫོགས་བྱིན་རླབས་ཅན་དང་། ཕྱོགས་ཕེབས་སྐབས་རྒྱུན་རིང་སྐུ་ལ་བརྟེན་པའི་གསེལ་
ཕྲེང་《 གསེར་འཕྲེང་》གཅིག །ཆིབས་ལྷག་གཅིག །ཐོད་པའི་ཕྱག་འཕྲེང་གཅིག །དགེ་སློང་ ..
མ་དཔལ་མོའི་གསོལ་ལྷུང་རྗེ་དེ་ཉིད་ནས་ཀྱང་ཡུན་རིང་དུ་གནང་བ་ཤུབས་གདུ་བུ་དངུལ་གྱི་
པད་སྡེར་དང་བཅས་པ་རྣམས་གསར་སྦྱོར་བྱས། མགོན་ཁང་ཆེན་མོར་མེ་མདའ་སག་ ཐག་
---
ཤེ་
_90



སོགས་སྤྱན་གཟིགས་ཀྱི་བྱེ་བྲག་ཚར་དུ་དངར་བ་དང་མཆོད་གཏོར་རྒྱས་པར་ཕུལ་ནས་ལས་
བཞིའི་འཕྲིན་ལས་བཅོལ། འདི་སྐབས་བཀྲ་ཤིས་བཱ་དུར་ཐའི་ཇི་དང་། གཞུང་ཤོལ་རྟ་མགྲིན་
ཐའི་ཇི་སོགས་བྱང་འགྲུལ་པ་འགའ་ཞིག་འབྱོར་པས་དངོས་འབུལ་བཅས་ཆོས་འབྲེལ་ཞིག་
དགོས་ཚུལ་ལ་འཇམ་དབྱངས་ཨ་ར་པ་ཙ་ནའི་སྒྲུབ་ཐབས་དང་། མཚན་བརྗོད། ཐོག་མཐའ་
བར་གསུམ་དུ་དགེ་བའི་སྨོན་ལམ་རྣམས་ཀྱི་ལུང་དང་བདག་རྐྱེན་བཟང་པོས་མགུ་བར་བྱས་
ཤིང་། ཚོགས་ཆེན་གྱི་ཁྲོ་མོ་ཆེ་ཤིན་ཏུ་གྲུམ་པར་མཐིལ་གསང་སྤོའི་ལུགས་ཀྱང་གེགས་མེད་
ལེགས་པར་གྲུབ་པའི་ཞལ་དྲོར་མང་ཇ་སྦྱོར་སྦྲེལ་བཞེས་ཚ། གྲྭ་པ་རེར་སྨན་རྙིང་ཁ་རེའི་འགྱེད་
བཅས་བཏང་། དུས་དེར་བྱང་ཆེན་རི་ཁྲོད་པ་རྣམས་ཀྱིས་རིང་འཚོའི་མཎྜལ་དང་བཅས་ལམ་
རིམ་ཚིགས་བཅད་ཀྱི་ལུང་དགོས་ཚུལ་བཞིན་བཀླགས། དེ་ནས་ཆོས་གྲྭ་ཆེན་པོ་འདི་ཉིད་ཀྱིས་
གཙོས་གཙང་རོང་ཁུལ་གྱི་དགོན་སྡེ་རྣམས་ལ་མང་ཇ་འགྱེད་བཅས་ཀྱི་བསྙེན་བཀུར་བསྟབས་
པར་ཁྱོན་ཇ་མཁར་རྒྱུའི་ཁལ་བརྒྱ་དང་ཞེ་ལྔ་ལྷག་པར་སྡོམ་རིན་དངུལ་སྲང་དྲུག་ཅུ་སྐོར། ཕྱག་
འགྱེད་གོས་དར་སོགས་འབྲུ་ཕབ་བྲེ་ཚད་ཀྱི་ཁལ་ལྔ་ཁྲི་བདུན་སྟོང་བདུན་བརྒྱ་བརྒལ་བ། བསྔོ་
རྟེན་རྣམ་གཞག་བཅས་དང་རྟེན་གཙོ་བོ་རྣམས་ལ་སྙན་ཤལ་སྣ་ཚོགས་བཅས་ཕུལ། ཟླ་བ་བཅུ་
པའི་ནང་དུ་འབུལ་དཔོན་མེར་རྒན་ཆོས་རྗེ་འབྱོར་པས་ཉེར་གསུམ་གྱི་ཉིན་འདུས་པ་རྒྱ་མཚོའི་
དབུས་སུ་བདག་ཉིད་བོས་ཏེ་དངོས་འབུལ་དུ་མ་མཎྜལ་དང་བཅས་རིང་འཚོའི་རྟེན་འབྲེལ་
བསྒྲིགས་བྱུང་ཞིང་དེ་དག་གི་བཞེད་པའོང་ལེགས་པར་བསྐངས། རྒྱུད་པ་གྲྭ་ཚང་དུ་སྔ་སོང་རིམ་
ཐུལ་གྱི་སྐུ་དང་ཐུགས་རྟེན་མང་པོ་ཡོད་པའི་ཐོག །འདི་ལོ་ཡང་སྐུ་བརྙན་བརྒྱ་ཕྲག་བརྒལ་བ་
ཕུལ་ནས་མཆོད་ཁང་གསར་བསྒྲིགས་ཀྱི་ལྕགས་དྲའི་ཕྱི་ནང་གཉིས་ཀར་བཟང་གོས་ཁྱད་པར་
ཅན་གྱི་གནམ་རྒྱན་བརྫིབས་ཁེབས་དང་། སྐུ་མདུན་དུ་རྒྱུ་སིལ་དང་རྒྱ་སྦུག་གཉིས་ཀྱིས་གཙོས་
སྦུག་སིལ་ཞེ་གཉིས་སོགས་མཆོད་པའི་བྱེ་བྲག་མང་པོ་དང་། མགོན་ཁང་དུའང་ཡི་དམ་ཆོས་
སྐྱོང་བསྲུང་མ་རྣམས་ཀྱི་སྐུ་འབག་བྱིན་རླབས་ཀྱི་གཟི་འོད་འབར་བ་སྔར་ནས་བཞུགས་བཞིན་
ཐོག །འདི་ལོ་ནི་པ་ལའི་བཟོ་བོ་རྡོ་བརྐོས་མཁས་པ་སྤྲུལ་པའི་བཟོ་བོ་བི་ཤྭ་ཀརྨ་གཉིས་པ་ལྟ་བུ་
དག་གིས། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་ཞལ་ཕྱག་ཡོངས་རྫོགས། ཡེ་
ཤེས་ཀྱི་མགོན་པོ་ཕྱག་དྲུག་པ་དཀར་ནག་གཉིས། དམ་ཅན་ཆོས་ཀྱི་རྒྱལ་པོ་ཡབ་ཡུམ་གཉིས།
དཔལ་ལྡན་དམག་ཟོར་གྱི་རྒྱལ་མོ། དཔལ་མགོན་ཞལ་བཞི་པ། རྒྱལ་པོ་ཆེན་པོ་རྣམ་ཐོས་སྲས།
91



ཆོས་སྐྱོང་དྲེགས་པ་ལྕམ་སྲིང་། ཆོས་བདག་དགེ་བསྙེན་ཆེན་པོ་རྣམས་ཀྱི་སྣང་བརྙན་རྒྱུ་བསིལ་
ཚལ་རྡོ་ནག་ལ་འགྲན་ནུས་པ། ཡེ་ཤེས་པ་དངོས་སུ་ཞུགས་པ་ལྟ་བུ་རྣམས་གེགས་མེད་གྲུབ་ནས་
སྔགས་གྲྭ་པ་རྣམས་ཀྱིས་གདུགས་རྒྱལ་མཚན་སོགས་མཆོད་པའི་བྱེ་བྲག་ཚར་དུ་དངར་བ་དང་
བཅས་ཏེ་རྒྱུད་ཁང་དུ་སྤྱན་དྲངས། དེ་ཡང་ཡི་དམ་གྱི་སྐུ་དེ་ཁྱོན་ཆེ་ཞིང་ཤིན་ཏུ་ལྕི་བས་ས་ཁྲིའི་
སྟེང་དུ་སྤྱན་འདྲོངས་དཀའ་སྙམ་ཚོད་བལྟ་ཙམ་དུ་བཏེག་པ་ཚེགས་མེད་སྤྱན་འདྲོངས་པས་ཀུན་
ངོ་མཚར་དུ་འཛིན་པ་བྱུང་འདུག །དེ་དག་གི་དབུ་ཐོག་ཏུ་ཀྱིང་སིའི་གནམ་རྒྱན་དང་། གོས་
བཟང་པོའི་ན་བཟའ་སྙན་ཤལ་མང་པོས་མཛེས་པར་བརྒྱན་ནས། ལྔ་མཆོད་ཆེན་མོའི་ཉིན་
བདག་ཉིད་ཀྱིས་ཐོག་མར་རྒྱུད་གྲྭའི་མགོན་ཁང་དུ་ཕྱིན་ནས་དམ་ཚིག་སེམས་དཔའ་རྣམས་ལ་ཡེ་
ཤེས་སེམས་དཔའི་ཚོགས་བསྟིམས་ནས་བརྟན་བཞུགས་དང་ཤིས་པ་བརྗོད་པའི་མེ་ཏོག་གི་ཆར་
ཕབ་སྟེ། མཆོད་གཏོར་ཕུལ་ནས་འཕྲིན་ལས་བཅོལ། དེ་ནས་འདུ་ཁང་རྒྱུད་གྲྭའི་བླ་སྤྱི་དང་
ཚོགས་པ་ཐུན་མོང་ནས་རིང་འཚོའི་མཎྜལ་དང་སྤྱི་སྒེར་གྱིས་བདོག་པའི་སྟེར་ཆ་བཅས་རྟེན་
འབྲེལ་གྱི་སྒོ་ཕུན་སུམ་ཚོགས་པ་བསྒྲིགས་ཤིང་ཚོགས་པ་དང་ལྷན་ཅིག་ཤིས་པ་བརྗོད་པའི་མེ་ཏོག་
གི་ཆར་ཕབ། མཆོད་ཁང་གསར་རྙིང་ཐམས་ཅད་མཇལ་ཏེ་མཆོད་འབུལ་དང་སྙན་ཤལ་བཟང་
པོ་ཕུལ་ནས་མེ་ཏོག་ཀྱང་གཏོར། མེར་རྒན་ཆོས་རྗེས་ཕུལ་བའི་རྒྱ་སྦུག་ཏ་མིང་གི་ཡི་གེ་ཅན་སྤུས་
ཤིན་ཏུ་གཙང་བ་ཞིག་ཡོད་པ་སྤྱི་སོར་སྦྱོར་འཇགས་དང་། དེ་ཉིན་ནས་བཟུངས་ཉེར་དགུའི་
བར་སྔགས་གྲྭ་པ་རྣམས་ཀྱིས་བསྐང་གསོ་ཟབ་རྒྱས་མཇུག་ཏུ་དྲུག་ཅུ་པ་དང་གཙུག་གཏོར་བཟློག་
ཆེན་བཅས་མཛད་པར་རྒྱུན་པའི་བསྙེན་བཀུར་ཕུན་སུམ་ཚོགས་པའི་ངོས་ཡོན་བཟང་པོས་
མཉེས་པར་བྱས། འདི་སྐབས་ཞབས་དྲུང་དཀར་པོ་འདི་ཕྱོགས་སུ་བྱོན་པ་ཆུ་མ་འཕྲོད་པས་ལྷ་
ས་ནས་ཕྱིར་ལོག་མཛད་དགོས་བྱུང་ཚུལ་དང་། གསེར་ཞོ་གྲངས་མང་པོའི་སྐྱེས་བཅས་ཕྱག་
མཛོད་པ་འབྱོར་པར་འདོད་ཆོས་སོགས་ཀྱི་སྒོ་ནས་མཉེས་པར་བྱས། དེ་དུས་ཤངས་ནས་རྡོ་རྗེ་
འཛིན་པ་དཀོན་མཆོག་རྒྱལ་མཚན་ཕེབས་བྱུང་བར། མཛོད་པ་སོགས་ཉེར་འཁོར་བ་རྣམས་
ནས་མཁན་ཆེན་ཐམས་ཅད་མཁྱེན་གཟིགས་ཆེན་པོ་སྐུ་དབྱིངས་ཆེ་ཞིང་ལྷག་ཏུ་སྐུ་ན་ཤིན་ཏུ་སྨིན་
པ་དང་སྤྱན་ཡང་མི་གསལ་བའི་ཚུལ་བཞེས་སྟབས་དབང་བཀའ་རྗེས་གནང་གི་རིགས་སོགས་
ཚང་མ་ཞུ་ཐུབ་པ་ཞིག་མ་བྱུང་ན། རྡོ་རྗེ་འཛིན་པ་འདི་ཉིད་རྗེ་དེ་ཉིད་ཀྱི་ཐུགས་སྲས་གཞན་
དང་མི་འདྲ་བ་ཡིན་པས། འདི་ལ་ཆོས་བཀའི་རིགས་ཞུས་ན་ལེགས་ཚུལ་བྱུང་བ། དངོས་གཞི་
92



ངེད་རང་གི་བསམ་པར་དབང་རྗེས་གནང་། ལུང་ཁྲིད་མན་ངག་ལ་སོགས་པ་མཐའ་དག་མཁན་
ཆེན་རྒྱལ་བའི་དབང་པོའི་སྐུ་ཞབས་ནས་བུམ་པ་གང་བྱོའི་ཚུལ་དུ་ཐོབ་པ་ཞིག་བྱུང་ན་བསམ་
རུང་བསམས་པ་ཇི་བཞིན་མ་གྲུབ་དོགས་པ་དང་། མཁན་ཆེན་ཐམས་ཅད་མཁྱེན་གཟིགས་ཆེན་
པོའི་སྐུ་ཞབས་ནས་ཚང་མ་ཐོབ་པ་ཞིག་མ་བྱུང་ན། རྡོ་རྗེ་འཛིན་པ་དཀོན་མཆོག་རྒྱལ་མཚན་
རང་ལ་ཞུ་བ་བབས་འབྲེལ་ཆེ་བ་འདུག་སྟེ། འཕགས་པ་ཀླུ་སྒྲུབ་ཀྱིས། མང་དུ་ཐོས་ཤིང་ཤེས་
་རབ་ཆེ། །ཟང་ཟིང་རྙེད་པ་དོན་མི་གཉེར། །བྱང་ཆུབ་སེམས་ལྡན་སྙིང་རྗེ་ཆེ། །དཀའ་བ་
བཟོད་ཅིང་སྐྱོ་ངལ་ཆུང་། །མན་ངག་ཆེ་ཞིང་ལམ་ལས་གྲོལ། །རིགས་ལ་མཁས་ཤིང་དྲོད་ཚད་ .
ཤེས། །བཅུ་གཉིས་ལྡན་ལ་བརྟེན་པར་བྱ། ཞེས་གསུངས་པའི་བསྟེན་བྱ་དགེ་བའི་བཤེས་
གཉེན་ཆེན་པོ་ཡིན་པར་མངོན། འདི་ཉིད་ཀྱང་སྐུ་ན་སྨིན་པས་འཕྲལ་དུ་མ་ཞུས་ན་སླར་སྤྱན་མི་
གསལ་བ་སོགས་ཀྱིས་བར་ཆད་དུ་གྱུར་དོགས་བཅས། དབང་རྗེས་གནང་ལུང་ཁྲིད་སོགས་བརྩེ་
བས་བསྐྱངས་དགོས་ཚུལ་ཞུས་པས། ཐུགས་བརྩེ་བ་ཆེན་པོས་ཞལ་གྱིས་བཞེས་ཏེ། ཟླ་བ་བཅུ་
གཅིག་པའི་ཚེས་བཅུ་གསུམ་སྦྱོར་བ་ལེགས་པའི་ཉིན་དཔལ་གསང་བ་འདུས་པ་མི་བསྐྱོད་པའི་
དབང་གི་སྟ་གོན་དང་། དེའི་སང་ཉིན་དངོས་གཞི་གསུང་བཤད་རྒྱས་པ་དང་བཅོས་སྩལ། དེ་
ནས་རིམ་གྱིས་བདེ་མཆོག་ལ་དྲིལ་གཉིས། ཚེ་དཔག་མེད་ལྷ་དགུ་རྣམས་ཀྱི་དབང་སོ་སོར་སྟ་
གོན་དང་བཅས་པ། ནམ་མཁའ་སྒོ་འབྱེད་ཀྱི་དབང་། བདེ་མཆོག་ལ་དྲིལ་གཉིས་དང་རྡོ་རྗེ་
འཇིགས་བྱེད་ཀྱི་རྫོགས་རིམ་གྱི་ཁྲིད། བྱང་ཆུབ་ལམ་གྱི་རིམ་པའི་ཁྲིད། ཡེ་ཤེས་ཀྱི་མགོན་པོ་
ཕྱག་དྲུག་པ་དང་། དམ་ཅན་ཆོས་ཀྱི་རྒྱལ་པོ། དཔལ་ལྡན་དམག་ཟོར་རྒྱལ་མོ། དཔལ་མགོན་
ཞལ་བཞི་པ། རྒྱལ་ཆེན་རྣམ་སྲས་རྣམས་ཀྱི་རྗེས་གནང་། ཐུན་དྲུག་གི་རྣལ་འབྱོར་གྱི་བཤད་
ལུང་དང་བཅས་པ་བསྩལ་ཞིང་། ལམ་རིམ་གྱི་ཁྲིད་གནད་རིམ་གྱིས་དམིགས་སྐོར་རྣམས་སྐོང་རྒྱུ་
མ་བྱུང་རུང་། སླར་གསུང་བཤད་རྣམས་དྲན་གསོའི་མཐུན་གྲོགས་དང་བཅས་ཏེ་ལམ་གྱི་རིམ་པ་
ལ་བག་ཆགས་བཟང་པོ་འཇོག་པའི་ཆད་《 ཆེད་》ལོ་གཅིག་གི་བར་དུ་བདེ་ལམ་རྩ་བར་བྱས་
ནས་སྐྱོང་རྒྱུའི་ཁུལ་བྱས་ཀྱང་དམིགས་སྐོར་རྣམས་ལ་བློ་ཁྱུར་གྱིས་འགྲོ་བ་རང་ཞིག་ནི་མ་བྱུང་།
དགུན་ཆོས་དང་པོའི་སྐབས་ར་ལོ་སྐུ་སྐྱེ་བློ་བཟང་བསམ་གྲུབ་དང་ཁལ་ཁ་ཞབས་དྲུང་པཎྜིཏའི་
འཚམས་འདྲི་བ་འབྱོར་ཞིང་། དུས་གཏོར་སྐབས་ཆོས་སྲུངས་རྒྱ་མཚོར་མཆོད་གཏོར་སོགས་
ལེགས་པར་བསྒྲུབས། ལྕགས་བྱ་གནམ་ལོ་གསར་དུ་ཚེས་པའི་དགའ་སྟོན་སྐབས་སྲིད་གསུམ་
93



བདག་མོ་བསྟན་སྐྱོང་བཅུ་གཉིས་དང་བཅས་པར་གཏང་རག་གི་མཆོད་སྤྲིན་དང་མགྲོན་རྣམས་
དགའ་སྟོན་གྱིས་མཉེས་པར་བྱས། ཆོ་འཕྲུལ་ཆེན་པོའི་དུས་ཆེན་སྐབས། ཆོས་གྲྭ་ཆེན་པོ་འདི་
ཁའི་དགེ་འདུན་རྣམས་ཀྱི་ཀུན་དགའ་ར་བར་མཁའ་འགྲོ་བཀྲལ་བཏགས་ལེབ་ཆེན་དང་། ཧོར་
གོས་ལུ་ཁྲ་སྤུས་ལེགས་ཡུག་རིང་གཉིས། མཐོན་ཐི་སྔོ་དམར། ལྗང་སེར། མཆིན་ཁ་སོགས་
སྤུས་ལེགས་ཡུག་སོ་བརྒྱད། ཤམ་བུ་ཧར་དར་དམར་ལྗང་ཡུག ། རྒྱབ་ཤ་ལྷོ་རས་བརྒྱད་ཅུ་
རྣམས་ལས་བསྒྲུབས་པའི་ཐོག་ཡོལ་གྱིས་མཛེས་པར་བརྒྱན་ཞིང་། ཚེས་བཅུ་གསུམ་གྱི་ཉིན་
འདུས་པ་རྒྱ་མཚོར་མང་ཇ་བཟང་པོའི་བསྙེན་བཀུར་ཞུས་ཐོག་བདག་ཉིད་ཀྱིས་ཀྱང་ཚོགས་
དབུར་ཕྱིན་ཏེ། དགེ་འདུན་ཞལ་གྲངས་ཉིས་སྟོང་སུམ་བརྒྱ་ཉེ་བར་ལྔ་རེའི་སར་ས་ལེ་སྦྲམ་
མགུར་ཞོ་རེའི་ཕྱག་འགྱེད། སློབ་དཔོན་རྣམ་པ་དབུ་ཆོས་སོགས་ལ་རྣམ་གཞག་བཟང་པོ་དང་
བཅས་ཕུལ། - ཟླ་བ་གཉིས་པའི་ཚེས་མགོར་སྦོ་ཤོག་ཐུ་ཤོག་ཐུ་རྒྱལ་པོས་ཡར་ཧན་སོགས་ཀླ་ཀློ་
དང་མུ་སྟེགས་ཀྱི་གཞི་མཐུན་མགོ་དཀར་དུད་གྲངས་ཁྲི་ཚོ་ཕྱེད་གཉིས་ཙམ་མངའ་ཞབས་སུ་
བསྡུས་ནས་ནང་པའི་བསྟན་པར་བཙུད་ཚུལ་གྱི་གསུང་མཆིད། ནོར་ཕུད་བཅས་བློ་བཟང་ཤེས་ -
རབ་མི་སྣར་འབྱོར་པར། དམིགས་བརྩེ་མ་དང་། བློ་བཟང་རྒྱལ་བ་མ། དགེ་ལེགས་ཡོན་ཏན་
མ། བྱམས་པས་དམ་བཅས་པའི་གཟུངས། ཚེ་དཔག་མེད་ཀྱི་སྒྲུབ་ཐབས་རྣམས་ཀྱི་ལུང་དང་
བདག་རྐྱེན་མི་དམན་པས་མགུར་བར་བྱས་ཤིང་། དེ་མཐུན་རྒྱལ་པོ་ཁྲི་པའི་འཚམས་འདྲི་བའང་
འབྱོར་པ་སོ་སོའི་ལན་ཡང་ཕུལ། ཆོས་གྲྭ་ཆེན་པོ་འདིས་མཚོན་གཙང་རོང་ཁུལ་གྱི་དགོན་སྡེ་
རྣམས་ལ་བཅུ་གསུམ་དུས་ཆེན་གྱི་མང་ཇ་འགྱེད་བཅས་སྔར་རྒྱུན་བཞིན་དང་། ཟླ་བ་གསུམ་པ་
ཚེས་འཕྲལ་མཁན་ཆེན་ཐམས་ཅད་མཁྱེན་གཟིགས་ཆེན་པོར་གཟིམ་ཆུང་ཞབས་བརྟན་དང་།
སྡེ་སྲིད་རིན་པོ་ཆེ། རྒྱལ་པོ་ཁྲི་པ་བཅས་ལ་འབུལ་ཚན། སེར་འབྲས་དགེ་གསུམ་སོགས་དགོན་
ཁག་འགའ་ཞིག་ལ་མང་སྐོལ་གཏོང་བ་བཅས་ལ་མགྲོན་གཉེར་རྫོང་ལྟ་བྱས། དེ་སྐབས་དར་རྒྱས་
སྒྲུབ་སྡེ་པ་དང་། རི་ཁྲོད་དགའ་ལྡན་པ་རྣམས་ཀྱིས་རིང་འཚོའི་མཎྜལ་དངོས་པོའི་སྟེར་ཆ་དང་
བཅས་བྱུང་ཞིང་། འདུས་ཚོགས་ཀྱི་བཞུགས་སྟན་རྣམས་བརྙིངས་པར་བརྟེན་འབོལ་གྲུམ་
གསར་དུ་བཟས་བཟོས་》པ་ཚེས་བདུན་རྒྱལ་ཕུར་གྱི་འགྲུབ་སྦྱོར་འཛོམ་ཐོག་ཕུལ་བ་དང་།
ཁལ་ཁ་གཡོན་རུ་ནས་སངས་རྒྱས་དཔལ་བཟང་གི་སྐུ་སྐྱེ། མར་རྒན་ཧོང་ཐའི་ཇི་བཅས་འབྱོར་
པས་འདུས་ཚོགས་སུ་བོས་ཏེ་བརྒྱ་འབུལ་དང་མང་འགྱེད་བཟང་པོ་བསྟབས་པས་རྟེན་འབྲེལ་
94



ལེགས། ཆོས་འཁོར་གསར་པའི་དུས་རིགས་ལུང་ལ་ཏལ་མར་འགྲོ་འདོད་ཀྱང་། ཐོག་མར་
ཁམས་ཅུང་ཞིག་མ་བདེ་བ་དང་དེ་རྗེས་གྲྭ་ཁྲོད་དུ་འབྲུམ་ཡན་སོགས་ཡོད་འདུག་པར་བརྟེན་ཉེ་
འཁོར་བ་རྣམས་ནས་འཛེམ་བག་དགོས་ཚུལ་ནན་ཆེ་བ་བཅས་ཞག་ཁ་ཤས་ལས་འགྲོ་མ་བདེ་
ཞིང་། དགེ་འདུན་ཉིས་སྟོང་བརྒལ་ཙམ་འདུས་པར་འབྲུ་ཁལ་བདུན་རེ་ཙམ་ཐོབ་རྩིས་ཀྱི་
དངུལ། རྟ་སྒ། གོས་དར་སོགས་དངོས་པོ་སྣ་ཚོགས་པའི་སྤྱི་འགྱེད་ཕུལ། འདི་སྐབས་ཚེར་
གསེབ་ཆོས་སྐྱོང་ཆེན་པོ་ནས་བཀའ་འགྱུར་བརྒྱ་ཚར་གསུང་སྒྲོགས་དགོས་ཚུལ་བྱུང་བ་བཞིན།
ཆོས་གྲྭ་ཆེན་པོ་འདི་ཁའི་སྔགས་གྲྭ་པ་རྣམས་དང་། མཚན་ཉིད་པའི་ཁྲོད་ནས་ཀློག་བཟང་
སྒྲུགས་བརྒྱ་དང་དྲུག་ཅུ། དབེན་ས་ཆོས་ཀྱི་ཕོ་བྲང་དང་དགའ་ལྡན་རབ་རྒྱས་བཅས་སུ་གསུང་
སྒྲོགས་བཙུགས་པའི་རྒྱལ་བའི་བཀའ་གངས་ལྗོངས་སུ་འགྱུར་རོ་ཅོག་བརྒྱ་ཚར་ཁ་སྐོང་དང་
བཅས་གྲུབ་པའི་ཡོན་དུ་སྤྱིར་བྲེ་ཚད་ཀྱི་འབྲུ་ཁལ་ཆིག་འབུམ་བརྒལ་ཙམ་ཐོབ་རྩིས་ཀྱི་གསེར།
དངུལ། གཡུ། བྱུ་རུ། མུ་ཏིག སྤུས་ཤེལ། གོས་དར་སོགས་ཕུལ་ཞིང་། མའི་དུས་མཆོད་
ཐོག་འདུས་ཚོགས་སུ་མང་ཇའི་བསྙེན་བཀུར་ཞུས། དེ་ནས་རྒོད་ཚང་ནས་སྤོང་བ་པ་རྣམས་བྱོན་
ཏེ་རིང་འཚོའི་རྟེན་འབྲེལ་བསྒྲིག་པར་མཛད་ཅིང་། ཁལ་ཁ་གཡོན་རུ་ནས་འཇམ་དབྱངས་སྤྲུལ་
པའི་སྐུ་བློ་བཟང་བསྟན་པའི་རྒྱལ་མཚན་དང་། སྐུ་མཆེད་གཉིས། གཡས་རུ་ནས་ཇ་སག་ཐུ་
རྒྱལ་པོ་རྣམས་ཀྱི་འཚམས་འདྲི་བ་སྐྱེས་བཟང་བ་དང་བཅས་འབྱོར་པ་རྣམས་ལ་བདག་རྐྱེན་དང་
སོ་སོར་ལན་ལེགས་པར་བསྟབས། ཟླ་བ་ལྔ་པའི་སྨོན་ལམ་ཆེན་མོ་ཉིན་གསུམ་གྱི་སྐབས་ཀྱང་མི་
ཚོགས་ཆེ་བ་འདུག །རྗེ་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོས་ཆོས་གྲྭ་ཆེན་
པོ་འདི་ཉིད་བཏབ་པ་ནས་བཟུངས་ཁྲིམས་གཙང་ཞིང་ཐོས་བསམ་གོང་འཕེལ་སོགས་རྗེ་རྒྱལ་བ་
གཉིས་པའི་མདོ་སྔགས་ཀྱི་བསྟན་པའི་སྙིང་པོ་དྲི་མ་མེད་པར་གནས་པ་གཞན་དང་མི་འདྲ་བ་
ཞིག་ཡིན་འདུག་ཀྱང་། རྗེ་དེ་ཉིད་ཞིང་གཞན་དུ་གཤེགས་པ་ནས་བཟུངས་བར་སྐབས་སུ་སྒྲིགས་
ལམ་ཀུན་སྤྱོད་ཅུང་ཟད་ཉམས་འདུག་པར་བརྟེན་སློབ་དཔོན་རྣམ་པ། དགེ་སྐོས་བཅས་དང་
བཀའ་བགྲོས་པའི་ཐོག་ནས་བྱི་དོར་གྱི་བཀོད་པ་དང་། ཐམས་ཅད་མཁྱེན་པ་དགེ་འདུན་གྲུབ་
པ་དཔལ་བཟང་པོས་སྩལ་བའི་བཅའ་ཡིག་ཆེན་མོར་ཞབས་འདེགས་ཀྱི་ཚུལ་དུ་ཁྲིམས་སུ་བཅའ་
བའི་ཡི་གེ་ཞིག་ཀྱང་གསར་དུ་བཅོས་པས་ཉམས་གསོས་བགྱིས་པ་ལགས་ཤིང་། རྒྱལ་བའི་ལུང་
རྟོགས་ཀྱི་བསྟན་པ་རིན་པོ་ཆེ་གནས་མི་གནས་ཀྱང་དགེ་འདུན་གྱི་སྡེ་ལ་རག་ལས་པས། དགེ་
，
95



འདུན་ཐམས་ཅད་ཐུགས་མཐུན་ཞིང་ཁྲིམས་གཙང་བའི་སྒོ་ནས་ལམ་བསླབ་པ་གསུམ་གྱིས་
ཐུགས་རྒྱུད་ཡོངས་སུ་ཕྱུག་པ་དང་། འཁོར་ལོ་གསུམ་གྱི་མཛད་པ་རླབས་པོ་ཆེ་མཐའ་དག་ལ་
དུས་རྟག་ཏུ་ནན་ཏུར་མཛོད་ཅིག་ཅེས་གསོལ་བ་འདེབས་པ་ལགས་སོ། །དེ་ལྟར་རྒྱལ་བའི་
བསྟན་པ་རིན་པོ་ཆེའི་ཞབས་འདེགས་སུ་འགྱུར་བའི་བཀོད་པ་བྱས་ནས། འདུས་པ་རྒྱ་མཚོར་
མང་ཇ་བཟང་པོའི་ཐོག་འགྱེད་དངུལ་ཞོ་རེ་དང་། སློབ་དཔོན་རྣམ་པ་དབུ་ཆོས་སོགས་ལ་རྣམ་
གཞག་བཟང་པོ་བཅས་ཕུལ། ཟླ་བ་བདུན་པའི་ཉེར་ལྔའི་ཉིན་དགེ་སྐོས་ཆེན་མོ་རབ་འབྱམས་པ་
བློ་བཟང་དབང་འཛིན་གྱིས་ཚོགས་སུ་ཡོང་དགོས་ཚུལ་ལྟར་ཕྱིན་ཏེ་ལམ་རིམ་ཆེན་མོའི་དབུ་ནས་
ཆོས་ཐུན་གཅིག་གི་ལུང་བཀླགས་ཤིང་། རྒྱུད་གྲྭ་པ་རྣམས་ཀྱིས་བསྐང་གསོ་ཞག་བདུན་མཛད་
པའི་ཡོན་དུ་བཀྲས་བཏགས་རེ་ཕུལ། ཐོས་བསམ་གླིང་པ་རྗེ་ཞལ་སྔ་ནས་བློ་བཟང་བྱམས་པས་
གསུང་ནན་ཆེན་པོས་བསྐུལ་བ་བཞིན་སློབ་དཔོན་རྣམ་པས་གཙོས་འགའ་ཞིག་ལ་རྟེན་འབྲེལ་
བསྟོད་པ་དང་། དམིགས་བརྩེ་མའི་ལུང་། ཁལ་ཁ་གཡས་རུ་ནས་ཇ་སག་ཐུ་ཨེར་ཏེ་ནི་ཧོང་ཐའི་
ཇི་སོགས་དཔོན་ཁག་འགའ་ཞིག་གི་འཚམས་འདྲིའི་རྟེན་སྐྱེལ་མི་འབྱོར་པ་རྣམས་ཐུབ་དབང་
ཞལ་པད་མ་དང་། སྒྲོལ་མའི་ལུང་སྦྱིན་ནས་སོ་སོར་ལན་ཡང་བསྟར། དེ་ནས་བྱང་ཆེན་རི་ཁྲོད་
པ་རྣམས་དང་། དགེ་སྐོས་རྙིང་པ་རབ་འབྱམས་པ་བློ་བཟང་དབང་འཛིན་སོ་སོ་ནས་དངོས་
འབུལ་མཎྜལ་དང་བཅས་རིང་དུ་འཚོ་བའི་རྟེན་འབྲེལ་བསྒྲིག་པར་མཛད། ཟླ་བ་བཅུ་གཅིག་
པའི་དཀར་ཕྱོགས་རྒྱལ་བ་གསུམ་པའི་ཉིན་བ་སོ་མི་ཚན་གྱིས་སྤྱི་ཁང་དུ་ཡོང་དགོས་ཚུལ་བཞིན་
ཐོག་མར་འདུ་ཁང་གི་བཞུགས་ཁྲིར་ཕྱིན་ནས་གྲྭ་རིགས་རྣམས་ལ་ཐུབ་དབང་ཞལ་པད་མའི་ལུང་
དང་། དེ་ནས་རྩེ་ཤོད་ཚང་མར་ཕྱིན་ཏེ་རྟེན་འབྲེལ་སྙིང་པོ་བརྗོད་བཞིན་པས་མེ་ཏོག་གཏོར་
ཞིང་། སྤྱི་སྒེར་སོ་སོ་ནས་ཚན་གྲངས་ཀྱང་གཟབ། ཟླ་བ་བཅུ་གཉིས་པའི་ནང་དུ་དུས་གཏོར་
ཆེན་མོ་དང་བསྟུན་གསང་སྔགས་རྒྱལ་བ་གྲྭ་ཚང་གི་ཀུན་དགའ་ར་བའི་གསེང་གཡབས་ལ་གོས་
བུམ་སྟན་མ་དང་འདུ་ཁང་དངོས་གཞིར་གོས་ཀྱིང་སི་བཟང་པོའི་གནམ་རྒྱན་གྱིས་མཛེས་པར་
བརྒྱན་ནས། རྒྱུད་ཇ་ཉིན་གང་ཚ་གུང་དང་བཅས་པའི་ཐོག་ཆོས་སྲུངས་རྣམས་ལ་མཆོད་གཏོར་
རྒྱས་པ་དང་བྲིས་སྐུ་སོ་ སོར་སྙན་ཤལ། དགེ་འདུན་ཉིས་བརྒྱ་དང་གསུམ་ལ་དབེན་ས་ ཁ་
བཏགས་འདོམ་འཁོར་རེའི་ཕྱག་འགྱེད། སློབ་དཔོན་དབུ་ཆོས་སོགས་ལ་རྣམ་གཞག་གཟབ་
རྒྱས་བཅས་ཕུལ་ཞིང་། གཞན་ཡང་དུས་གཏོར་སྐབས་ཀྱི་བསྙེན་བཀུར་རྣམས་ལེགས་པར་
96



བསྒྲུབས། འདི་སྐབས་སྟག་ལུང་སྐུ་སྐྱེ་དང་དབུ་མཛད་ཆོས་རྗེ། ཁལ་ཁ་གཡས་རུ་ནས་དཔོན་
བློ་བཟང་ཚེ་རིང་སོགས་འགྲུལ་པ་ཕོན་ཆེ་ཙམ་རིམ་པར་འབྱོར་པ་སོ་སོ་ནས་བདོག་པའི་སྐྱེས་
བཟང་པོ་དུ་མ་བསྟབས་ཤིང་དཔོན་བློ་བཟང་ཚེ་རིང་འཁོར་བཅས་ལ་བླ་མ་མཆོད་པ་དང་།
རྗེ་བཙུན་བྱམས་པ་མགོན་པའི་སྒྲུབ་ཐབས་ཀྱི་ལུང་དགོས་ཚུལ་བཞིན་ཕུལ་བ་སོགས་སོ་སོའི་
བཞེད་དོན་ཡང་དག་པར་བསྒྲུབས། གཟིམ་ཁང་རྒྱལ་མཚན་མཐོན་པོའི་མགོན་ཁང་དུ་སྔ་གོང་
ནས་ཆོས་སྐྱོང་སོ་སོའི་བྲིས་སྐུ་ལས་འབུར་སྐུའི་རིགས་མི་འདུག་པར་བརྟེན་འབུར་སྐུ་གྲ་མཚུངས་
ཤིག་བཞེངས་འདོད་བློར་བཅངས་ནས། དཔལ་རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས།
མྱུར་མཛད་ཡེ་ཤེས་ཀྱི་མགོན་པོ། མགོན་པོ་ཡིད་བཞིན་ནོར་བུ། དམ་ཅན་ཆོས་ཀྱི་རྒྱལ་པོ།
འདོད་ཁམས་དབང་ཕྱུག་དམག་ཟོར་རྒྱལ་མོ། དཔལ་མགོན་ཞལ་བཞི་པ། རྒྱལ་ཆེན་རྣམ་སྲས།
ཆོས་སྐྱོང་ལྕམ་སྲིང་། དཔལ་གྱི་ལྷ་མོ། ཆོས་བདག་དགེ་བསྙེན་ཆེན་པོ་རྣམས་ཀྱི་སྣང་བརྙན་
རྔམས་བརྗིད་དང་ལྡན་ཞིང་ཡེ་ཤེས་སེམས་དཔའ་མངོན་སུམ་དུ་ཞུགས་པ་ལྟ་བུ་གེགས་མེད་གྲུབ།
རྔ་ཆེན་ཞེས་པ་ཆུ་ཕོ་ཁྱི་ལོ་གསར་དུ་ཚེས་པའི་དགའ་སྟོན་དུས་བླ་མ་ཡི་དམ་ཆོས་སྲུངས་རྒྱ་མཚོའི་
ཚོགས་ལ་དངོས་བཤམས་ཡིད་སྤྲུལ་གྱི་མཆོད་པ་དང་། མགྲོན་རྣམས་དགའ་སྟོན་གྱི་མཉེས་པར་
བྱས་ནས། ཚེས་བཅུ་གཟའ་སྐར་སྦྱོར་བ་ལེགས་པའི་ཉིན་མགོན་ཁང་དུ་ཕྱིན་ཏེ་ཆོས་སྲུངས་རྒྱུ་
མཚོའི་སྣང་བརྙན་དམ་ཚིག་པ་རྣམས་དང་ཡེ་ཤེས་སེམས་དཔའ་དབྱེར་མེད་དུ་བྱས་ཏེ་ཤིས་པ་
བརྗོད་པའི་མེ་ཏོག་གཏོར་ནས། མགོན་ཁང་པ་རྣམས་དང་ལྷན་ཅིག་མཆོད་གཏོར་ཕུལ་ཞིང་
འཕྲིན་ལས་བཅོལ། སྐུ་རྣམས་ལ་སྙན་ཤལ་དང་མགོན་ཁང་པར་འགྱེད་བཅས་བསྟར། ཚེས་
བཅུ་གསུམ་གྱི་ཉིན་འདུས་པ་རྒྱ་མཚོའི་ཚོགས་དབུར་ཕྱིན་ཏེ་དགེ་འདུན་ཉིས་སྟོང་ལྔ་བརྒྱ་ཙམ་ལ་
བཀྲ་ཤིས་ཁ་བཏགས་ལེགས་པ་རེའི་ཕྱག་འགྱེད་ཕུལ་ཞིང་། སྔ་ཕྱིར་བདག་ཉིད་ལ་རེ་ལྟོས་
བཅས་པ་རྣམས་ཀྱི་དགེ་བ་རྫོགས་བྱང་དུ་བསྔོ་བ་དང་སྨོན་ལམ་བཟང་པོའི་མཚམས་སྦྱོར་བ་
སོགས་བྱས། དེའི་སང་ཉིན་ཕྱོགས་མཐའ་དག་ནས་འདུས་པའི་སྐོར་བ་པ་སུམ་སྟོང་བརྒལ་ཙམ་
ལ་ཕྱག་དབང་དུ་གྲགས་པ་དགོས་ཚུལ་གྱི་འདོད་པའང་བསྐངས། ཟླ་བ་གཉིས་པའི་ནང་དུ་
གཙང་རོང་ཁུལ་གྱི་དགོན་སྡེ་ཚང་མར་བཅུ་གསུམ་དུས་ཆེན་གྱི་མང་ཇ་འགྱེད་བཅས་སྔར་རྒྱུན་
བཞིན་གཏོང་བའི་སྟ་གོན་བྱས་ཤིང་། འདིའི་སྐབས་ཨོའི་རོད་གཡོན་རུ་ནས་དཔོན་ཨ་ཁས་ཀྱི་
དབོན་མོ་ཆོས་སྐྱིད་དང་། བསྟན་འཛིན་ཁོ་ཤོར་ཆིའི་ཨུའི་ཆིང་ཇའི་སང་། ཤེ་རལ་ཐུ་ཆོས་རྗེ།
97



འགྲིག་པ་ཨེར་ཁེ་བླ་མ་སོགས་མཆོད་ཡོན་རྣམས་འབྱོར་བས་ཉེར་གཉིས་ཀྱི་ཉིན་ཚོགས་དབུར་
བོས་ཏེ་མཎྜལ་དངོས་པོའི་སྐྱེས་བཟང་པོ་དང་བཅས་བསྟབས་ཤིང་འདུས་ཚོགས་ལའང་བསྙེན་
བཀུར་བླ་མེད་མཛད། དེ་ནས་དེ་དག་གིས་རྒྱུ་ཡོན་སྦྱར་ཏེ་བཅུ་གསུམ་དུས་ཆེན་ཉིན་ཉི་འོད་དུ་
སྔགས་གྲྭ་པ་རྣམས་ཀྱི་ཚེ་དཔག་མེད་ལྷ་དགུའི་ཆོ་ག་མཛད་ཅིང་། སྔགས་གྲྭ་པ་རྣམས་དང་ཉེ་
འཁོར་བ་ཚང་མར་དགའ་སྟོན་བཟང་པོ་དང་བཅས་མཎྜལ་དང་དངོས་འབུལ་དུ་མ་བཏེག་སྟེ་
རིང་འཚོའི་རྟེན་འབྲེལ་བསྒྲིགས། ཁོང་རྣམས་ལ་སྐྱབས་འགྲོ་དང་། དམིགས་བརྩེ་མ། རྒྱ་ཆེན་
ཚོགས་གཉིས་མ། ལྟུང་བཤགས། སྒྲོལ་མ། མ་ཎི། བཛྲ་པཱ་ཎི་སོགས་ཀྱི་ལུང་ཕུལ་ཞིང་། ལྷག་
པར་དཔོན་མོ་ཆོས་སྐྱིད་ཀྱིས་དངོས་པོའི་སྐྱེས་དུ་མ་བཏེག་ནས་ཚེ་རབས་ཐམས་ཅད་དུ་འབྲལ་
མེད་རྗེས་སུ་འཛིན་དགོས་ཞེས་ནན་ཏན་ཆེན་པོ་མཛད་པར་སྨོན་ལམ་གང་དྲག་འདེབས་པའི་
ཁས་ལེན་ཀྱང་བྱས། འདུས་པ་རྒྱ་མཚོར་ཡང་དགེ་འདུན་ཕྱེད་སུམ་སྟོང་ཙམ་ལ་བཅུ་གསུམ་དུས་
ཆེན་གྱི་མང་ཇ་འགྱེད་སྨན་ཁ་རེ། སློབ་དཔོན་རྣམ་པ་དབུ་ཆོས་སོགས་ལ་རྣམ་གཞག་བཅས་
ཕུལ། འདི་སྐབས་ཙེག་གེའི་ནད་གཞི་བྱུང་བ་འཕྲལ་བསུན་པ་ཙམ་མ་གཏོགས་གཞི་མེད་དུ་
དྭངས་པ་མཆོག་གསུམ་དམ་པའི་ཐུགས་རྗེ་དང་། ཆོས་སྲུངས་རྣམས་ཀྱི་འཕྲིན་ལས་སུ་གོ་ནས།
དེ་ཁའི་གཏང་རག་ཏུ་སྔགས་གྲྭ་པ་རྣམས་དང་། བླ་བྲང་མགོན་ཁང་པ་རྣམས་ཀྱིས་བསྐང་གསོ་
སྨིན་རྒྱས་སོ་སོར་མཛད་པའི་ཐོག་ཆོས་སྲུངས་རྣམས་ལ་སྙན་ཤལ་དང་། ཡོན་དུ་རྟགས་བརྒྱད་
ཁ་བཏགས་ཉིན་བདེ་མ་ཆེ་ལེགས་རེ་ཕུལ་ཞིང་། དེ་མཐུན་ཆོས་གྲྭ་ཆེན་པོ་འདིས་མཚོན་གཙང་
རོང་ཁུལ་གྱི་དགོན་སྡེ་རྣམས་ལ་མང་སྐོལ་བཏང་བར་ཇ་མཁར་རྒྱུའི་ཁལ་ཉིས་བརྒྱ་དང་བདུན་ཅུ་
དོན་ལྔ་ཉག་བཅུ་གཅིག །སྡོར་རིན་དངུལ་སྲང་ཉིས་བརྒྱ་དང་བདུན་ཅུ་དོན་དྲུག །འགྱེད་ཡོན་
གོས་དར་འབྲུར་ཕབ་གཤོར་ཁལ་དགུ་ཁྲི་ལྔ་སྟོང་དགུ་བརྒྱ་གོ་དྲུག་ཐོབ་པའི་རྩིས་དང་སོ་སོའི་
ཆོས་སྲུངས་རྣམས་ལ་སྙན་ཤལ། རྣམ་གཞག་བཅས་བསྙེན་བཀུར་བླ་མེད་བསྒྲུབས། ཆོས་
འཁོར་གསར་པའི་སྐབས་དགེ་འདུན་ཉིས་སྟོང་སུམ་བརྒྱ་བརྒལ་ཙམ་ལ་འབྲུ་ཁལ་དྲུག་རེ་ཐོབ་
རྩིས་ཀྱི་ཕྱག་འགྱེད་དུ་དངོས་པོ་སྣ་ཚོགས་ཀྱང་ཕུལ། ས་ག་ཟླ་བའི་ནང་དུ་མཁན་ཆེན་རྒྱལ་བའི་
དབང་པོ་ཐམས་ཅད་མཁྱེན་གཟིགས་ཆེན་པོར་ལྷ་རྫས་ཉིན་བདེ་ཆེ་ལེགས་ཟུང་འབྲེལ། སྒྲོལ་
དཀར་ཡིད་བཞིན་འཁོར་ལོའི་སྣང་བརྙན། དངུལ་དཀར་གྱི་མཎྜལ། ཞལ་དཀར་སྟེགས་
བཅས། བཟེད་ཞལ། སྤྱི་བླུགས། ན་བཟའ་སྐོར་ཆ་ཚང་། བཞུགས་སྟན། གསེར་སྲང་
98



འཁོར། དངུལ་ལྡོང་། དངུལ་གཞོང་། གོས་དར་སོགས་དངོས་པོ་སྤུས་གཙང་བའི་ཚན་གྲངས་
ཉེར་གཅིག་བཅས་བསྟན་འགྲོའི་དཔལ་མགོན་དུ་ཞབས་ཟུང་བསྐལ་བརྒྱར་འཚོ་ཞིང་གཞེས་
དགོས་པའི་གསོལ་འདེབས་ཞུ་བར་མཛོད་པ་བསྟན་འཛིན་རྒྱ་མཚོ་ཆེད་རྫོང་བྱས། ཟླ་བ་ལྔ་པའི་
ནང་དུ་སྨོན་ལམ་ཆེན་མོའང་སྔར་རྒྱུན་ལྟར་ཚུགས་ཤིང་། དེ་ཁའི་ཚེས་བཅོ་ལྔ་གཟའ་སྐར་དགེ་
བའི་ཉིན་མཉམ་མེད་ ཤཱཀྱའི་རྒྱལ་པོ་ལ་འཕགས་པའི་གནས་བརྟན་བཅུ་དྲུག་གིས་བསྐོར་བ་
ཙནྡན་འབའ་ཞིག་ལས་གྲུབ་པ་གསར་དུ་བཞེངས་རྩིས་ཀྱི་བཟོ་གྲྭ་ཡང་བཙུགས། དེ་རྗེས་དགའ་
ལྡན་བསྟན་འཛིན་སྦོ་ཤོག་ཐུ་རྒྱལ་པོའི་མི་སྣ་ཚོགས་གསོག་རབ་འབྱམས་པ་འཚམས་འདྲིའི་ཕྱག་
ཐམ་རྟེན་སྦྲགས་དང༌། འདུས་ཚོགས་སུ་མང་ཇ་སུམ་བརྒྱ་འགྱེད་བཅས། དངུལ་ལྡིར་དབང་
པོའི་གྲངས་ལྡན་རྣམས་འབུལ་བར་འབྱོར་པ་དང་། །འཇམ་དབྱངས་གོང་མ་ཆེན་པོའི་མི་སྣ་
དཔོན་པོ་བླ་མ་ཅན་སྦྲུལ་《སྦྲེལ་》པོ་གསེར་ཡིག་སྐྱེས་བཟང་པོ་དང་བཅས་འབྱོར་པ་སོ་སོར་
ངོས་འཕྲད་ཇ་གྲལ་བཅས་བཏང་ཞིང་། ལྷག་པར་གོང་མའི་མི་སྣ་རྣམས་ལ་གོང་མ་ཆེན་པོའི་
སྐུའི་འཚམས་ཞུ་སོགས་འདུད་པ་ཡང་དག་བགྱིས། ཟླ་བ་དྲུག་པའི་ཚེས་བཅུ་གསུམ་གཟའ་སྐར་
དགེ་བའི་ཉིན། སྦོ་ཤོག་ཐུ་རྒྱལ་པོས་རིང་འཚོའི་མཎྜལ་དངོས་འབུལ་དཔངས་མཐོ་བ་བཅས་
བཏེག་བྱུང་བ་དང་བསྟུན། རྒྱ་ནག་མི་སྣ་འགྲུལ་སྡེབས་དང་བཅས་པས་ཀྱང་རྒྱ་ཟོག་གི་རྙེད་པ་
དུ་མ་བསྟར་བྱུང་ཞིང་། འདོད་ཆོས་འདྲ་དགོས་ཚུལ་ལ་སྤྱོད་འཇུག་སྨོན་ལམ། བཟང་སྤྱོད།
བྱམས་སྨོན། ཞིང་མཆོག་སྒོ་འབྱེད། ཐོག་མཐའ་བར་གསུམ་དུ་དགེ་བའི་སྨོན་ལམ། གསང་བ་
འདུས་པའི་སྨོན་ལམ་ཤིས་བརྗོད་དང་བཅས་པ། བླ་མ་མཆོད་པའི་ཆོ་ག །ཚེ་དཔག་མེད་ལྷ་
གཅིག་བུམ་གཅིག་གི་རྗེས་གནང་གྲུབ་རྒྱལ་ལུགས་ཀྱི་ཚེ་དབང་དུ་གྲགས་པ་བསྐུར་ཚུལ་རྣམས་ཀྱི་
ལུང་དང་། སོ་སོར་ལན་འདེབས་བདག་རྐྱེན་བཟང་པོ་སོགས་ཆོས་དང་ཟང་ཟིང་གི་སྒོ་ནས་
སྦྱིན་པ་བྱས། དེ་སྐབས་ཆོས་རྗེ་རྒྱལ་བའི་འཕྲིན་ལས་པའི་སྐུ་སྐྱེ་རྒྱལ་བ་ཞབས་དྲུང་ཡང་ངོས་
འཕྲད་དུ་བྱོན་པར་ཁོང་དཔོན་སློབ་དང་ཚོགས་གསོག་རབ་འབྱམས་པར་དམིགས་བརྩེ་མ།
སྒྲོལ་མ། ལྟུང་བཤགས། པཎ་ཆེན་ཐམས་ཅད་མཁྱེན་པའི་གསུང་འབུམ་ནས། ཚེ་དཔག་མེད་
ཀྱི་སྒྲུབ་ཐབས་ཚིགས་བཅད་མ་དང་ཚིག་ལྷུག་པ་བཅས་ལེ་ཚན་གཉིས། བླ་མའི་རྣལ་འབྱོར་
རྣམས་ཀྱི་ལུང་དགོས་ཚུལ་བཞིན་ཕུལ་ཞིང་། རྒྱལ་བ་ཞབས་དྲུང་རྒྱ་ནག་ལ་ཕེབས་པའི་ཐུགས་
ཐག་ཆོད་འདུག་པར་ཐོན་ཆས་གཟབ་པའི་ཐོག་བསྟན་པ་དང་སེམས་ཅན་ལ་ཕན་བདེའི་ཐུགས་



བསམ་རླབས་པོ་ཆེ་ཐུགས་བཞག་དགོས་པའི་སྙན་སྒྲོན་ཡང་དག་ཞུས། ཟླ་བདུན་པའི་ཚེས་བཅུ་
གཅིག་གི་ཉིན་ཉེ་འཁོར་བ་སེར་སྐྱ་ཚང་མས་རིང་དུ་འཚོ་དགོས་པའི་རྒྱུ་མཚན་མཎྜལ་དངོས་
འབུལ་དང་བཅས་རྟེན་འབྲེལ་གྱི་སྒོ་ལེགས་པར་བསྒྲིགས། ཟླ་བ་བརྒྱད་པའི་ཚེས་དྲུག་ལ་དབེན་
ས་ཆོས་ཀྱི་ཕོ་བྲང་བ་གྲྭ་རིགས་ཆོས་འཁོར་དབུས་སྡིངས་པ་བཅས་པ་དང་། འགྲིག་པ་ཨེར་ཁེ་བླ་
མི་རྣམས་ཀྱིས་རྒྱུ་ཡོན་སྦྱར་ཏེ་ཚོགས་ཀྱི་འཁོར་ལོ་དང་བཅས་བླ་མ་མཆོད་པའི་ཆོ་གའི་སྒོ་ནས་
རིང་འཚོའི་རྟེན་འབྲེལ་བསྒྲིག་པར་མཛད་པའི་ཚོགས་དབུར་ཡོང་དགོས་ཚུལ་བཞིན་ཉི་འོད་དུ་
ཕྱིན་སྐབས་ཚོགས་མཆོད་རྒྱས་པ་མཎྜལ་དངོས་པོའི་ཚན་གྲངས་དུ་མ་བཅས་བསྟར་ནས་རིང་
འཚོའི་རྟེན་འབྲེལ་བསྒྲིགས་ཤིང་། དེའི་སང་ཉིན་དགེ་ལྡན་བཀའ་རྒྱུད་རིན་པོ་ཆེའི་རྣམ་པར་
ཐར་པ་གཏེར་གྱི་ཁ་བྱང་ལྟ་བུའི་ལུང་དགོས་ཚུལ་བཞིན་ཕུལ་ཏེ། དེ་ཉིན་ནས་བཟུངས་ཉིན་
གསུམ་གྱི་བར་དབེན་ས་པ་རྣམས་ཀྱིས་དཔལ་མགོན་སྡེ་ལྔ་དང་། ལྷ་མོ་རྣམ་གསུམ་གྱི་བསྐང་
གསོ་དང་། ཆོས་འཁོར་དབུས་སྡིངས་པ་རྣམས་ཀྱིས་སྨན་བླའི་ཆོ་ག་མཛད་པའི་ཡོན་དུ་དངུལ་
ཞོ་གསུམ་རེ་ཐོབ་རྩིས་ཀྱི་སྤྱི་འགྱེད་དང་། སློག་ཚར་གྲྭ་པ་རེར་དངུལ་ཞོ་ལྔ་རེ། བཟང་གོས་ཁ་
རེ། ཁ་བཏགས་རེ། ཆོས་འཁོར་དབུས་སྡིངས་དང་། ཆུ་དབར་གཡུ་རྩེའི་བཙུན་མ་རྣམས་ལ་
དངུལ་ཞོ་ལྔ་རེ། ལྔ་བར་དུ་བཀྲས་བཏགས་རེ་དང་བཟང་གོས་ཁ་རེ་ཕུལ་བས་མཚོན་ཆོས་དང་
ཟང་ཟིང་གི་སྒོ་ནས་དགྱེས་པར་བྱས་ཤིང་། སྟོན་ཆོས་དང་པོའི་སྐབས་འདུས་ཚོགས་ཕྱེད་ཉིས་
སྟོང་ཙམ་ལ་དངུལ་ཞོ་ལྔ་རེ་ཐོབ་པའི་ཕྱག་འགྱེད་དང་། གཙང་རོང་ཁུལ་གྱི་དགོན་ཁག་སོ་སོར་
ཡང་མང་སྐོལ་གོས་དར་སོགས་ཀྱི་འགྱེད་བཅས་རྫོང་སྟེ་བྱས། འདི་སྐབས་ཆོས་གྲྭ་ཆེན་པོ་འདི་
ཁའི་མཚན་ཉིད་པ་བརྒྱ་དང་བཅུ་གཅིག་གིས་བཀའ་འགྱུར་རིན་པོ་ཆེ་གསུང་སྒྲོགས་ཟླ་བ་གཉིས་
མཛད་པར་རྒྱུན་གྱི་ཞབས་ཏོག་ཕུན་སུམ་ཚོགས་པའི་ངོས། ཉིན་རེར་གྲྭ་པ་རེར་ཡོན་བྲེ་ཚད་ཀྱི་
ཁལ་ཕྱེད་གཉིས་རེ་ཐོབ་རྩིས་ཀྱི་དངུལ་དང་གོས་དར་གྱོན་པ་རྟ་སོགས་ཕུལ་ཞིང་། སྔགས་གྲྭ་པ་
རྣམས་ཀྱིས་བསྐང་གསོ་ཞག་བཅོ་ལྔ་མཛད་པའི་ཡོན་དུ་ཁ་བཏགས་རེའི་འགྱེད་བཅས་ཕུལ། ཟླ་
བ་དགུ་པའི་ཚེས་བཅོ་བརྒྱད་ཀྱི་ཉིན་སྤྱི་སོ་ཆེན་མོས་ཚོགས་དབུར་འབོད་པ་མཛད་དེ། སློབ་
དཔོན་རྣམ་པས་གཙོས་སྐུ་སྐྱེ་ལྷ་བཙུན། མི་ཚན་ཁག་གིས་ཚན་གྲངས་མཎྜལ་བཅས་རིང་དུ་འཚོ་
ཐབས་ཀྱི་རྟེན་འབྲེལ་བསྒྲིག་པར་མཛད་ཅིང་། གང་ཅིའི་རྟེན་འབྲེལ་ལ་བསམས་ཚོགས་པར་
བྱང་ཆུབ་ལམ་སྒྲོན་གྱི་ལུང་ཞིག་ཀྱང་ཕུལ། ཐམས་ཅད་མཁྱེན་པ་དགེ་འདུན་གྲུབ་པ་དཔལ་
100



བཟང་པོའི་གདུང་ཁང་བཞེངས་སྐབས་ཟང་ཟིང་གི་འབྱོར་པ་ཆུང་བས་དངུལ་གདུང་རིན་པོ་
ཚེའི་དངུལ་སྤུས་ཞེལ་པ་དང་། ལྷག་པར་བུམ་ཐོག་སོགས་ཤིང་རྒྱུང་《རྐྱང་》དུ་ལུས་འདུག་
པར་བརྟེན། པཎ་ཆེན་ཐམས་ཅད་མཁྱེན་པ་དེ་ཉིད་ནས་ཕྲ་རྒྱན་དང་དངུལ་སྐྱེར་འབུལ་གནང་
བའི་དགོངས་པ་གཏད་པ་རིམ་འགྱངས་ཀྱིས་མ་གྲུབ་པའི་རྣམ་པར་ལུས་ནས། རྟེན་བཞེངས་
སོགས་ཀྱི་སྐབས་ཞབས་འབྲིང་པ་རྣམས་ལ་རྗེ་ཐམས་ཅད་མཁྱེན་པ་དགེ་འདུན་གྲུབ་པ་དཔལ་
བཟང་པོའི་དངུལ་གདུང་རིན་པོ་ཆེར་དངུལ་དང་ཕྲ་རྒྱན་ཞིག་སྐྱར་འབུལ་བྱེད་རྩིས་ཡིན་ཀྱང་
ལག་ཐོག་ཏུ་ཁེལ་བ་ཞིག་མ་བྱུང་ཞེས་ཡང་ཡང་གསུང་གི་ཡོད་ཅེས་གླེང་བ། བདག་ཉིད་ཀྱིས་
ཁུར་ལེན་བྱེད་དགོས་པའི་བརྡར་གོ་ནས་ཡིད་ལ་བཅངས་ཏེ། ཟླ་བ་བཅུ་པའི་ཚེས་བཅུ་བདུན་
སྦྱོར་བ་ལེགས་པའི་ཉིན་ལས་མགོ་བརྩམས་ནས་སྔར་གྱི་སྐུ་རྒྱུ་ཕྲ་རྒྱན་གཟུངས་བཞུགས་སོགས་
རང་གནས་ཐོག །ཡང་སྐྱར་དངུལ་ལྷད་མེད་སྲང་ཆིག་སྟོང་གིས་སེང་ཁྲི་ཡན་བརྫིབས་གཡོགས་
དང་། སྒོ་རྒྱུན་ས་འཛིན་སོགས་གསེར་ཟངས་ལས་བསྐྲུན་པ་ལྕགས་སྲང་གི་ཟངས་ཁལ་བརྒྱད་
དང་ཉག་ལྔ། གསེར་བཙོ་མ་མགུར་ཞོ་བརྒྱ་དང་བཞི་བཅུ་ཞེ་ལྔ་རྣམས་ལས་གྲུབ་པའི་ཕྲ་རྒྱན་དུ།
གསེར་པད་གཡུ་བཟང་པོའི་ཕྲས་སྤ་བ་ཆེ་ཆུང་དགུ ། གཡུའི་རྡོ་གསེར་གྱི་མཐའ་ཅན་ལྔ། །
གསེར་གྱི་སྤྱི་ཁེབས་གཡུའི་ཕྲ་ལྡན་གཉིས། གཡང་ཊིའི་ཕོམ་གསེར་གྱི་མཐའ་ཅན་བཞི་དང་ ་
གཞན་མ་ལེབ་མོ་བཞི། མེ་ཤེལ་སོགས་ཤེལ་རིགས་བཅུ་གཉིས།: མ་ན་ཧོའི་ཕོར་པ་གཅིག་གིས་
གཙོས་མ་ན་ཧོ་བཅུ་གཉིས། ཤེལ་སྔོན་སོགས་ཀྱི་པད་འདབ་བཅུ། བྱུ་རུ་མུ་མེན་སྤོས་ཤེལ་
སོགས་ཀྱི་དྲ་བ་དྲ་ཕྱེད་དང་། དྲུག་དམར་སོགས་གཡུ་རྡོག་བཅུ། མུ་ཏིག་རྡོག་ཆེ་བ་དང་། བྱཱ་
རུ་བར་པའི་འཕྲེང་བ་རེ། སྤོས་ཤེལ་གྱི་འཕྲེང་བ་གཉིས་དང་། མུ་མེན་གྱི་འཕྲེང་བ་གསེར་གྱི་ཨ་
ལོང་གི་རང་སྡེམས་དང་བཅས་པ། བྱུ་རུ་རྡོག་ཆེ་བ་བརྒྱུད། ཁ་ཆེ་སྤོས་ཤེལ་བཞི་སོགས་ཀྱིས་
མཛེས་པར་བརྒྱན་པའི་ནང་བཞུགས་སུ་དེ་བཞིན་གཤེགས་པའི་འཕེལ་གདུང་བཅུ་གསུམ།
གསུང་རབ་དང་བྲིས་འབུར་གྱི་སྣང་བརྙན་ཁ་ཤས། རྗེ་དེ་ཉིད་ཀྱི་ཕྱག་འཁར་སོགས་བྱིན་རྟེན་
འགངས་ཆེ་བའི་རིགས་དུ་མས་བྱུར་བུར་གཏམས་ཤིང་། ་ལྷ་མི་ཀུན་གྱི་མཆོད་སྡོང་དོམ་པར་
གྱུར་པ་མགོ་ཟླའི་ཡར་ཚེས་ཀྱི་མགོར་ལེགས་པར་གྲུབ་ནས། ཚེས་བཅོ་ལྔའི་ཉིན་མཆོད་རྫས་རྒྱ་
སྡུག་《སྦུག་》བཟང་བ་ཆ་ལྔ། - གུ་གུ་ཤའི་ལྷུང་བཟེད་སྟེགས་བཅས་གཅིག ་ །སྤོས་ཤེལ་གྱི་བྱ་མ་
བུམ་ཆ། དཀར་ཡོལ་གྱི་མེ་ཏོག་བུམ་པ་ཆ་བཅས་ཕུལ་ནས། ་ བདག་ཉིད་ཀྱིས་ཤིས་པ་བརྗོད་
101



པའི་མེ་ཏོག་གི་ཆར་ཕབ་ཅིང་། དེ་མཐུན་འགྲིག་པ་ཨེར་ཁེ་བླ་མས་དཔོན་ཨ་ཁས་ཀྱི་དོན་དུ་
བཞེངས་པའི་དངུལ་གདུང་ལ་ཡང་མེ་ཏོག་གཏོར། དེ་ལྟར་རྗེ་ཐམས་ཅད་མཁྱེན་པ་ཆེན་པོའི་
དངུལ་གདུང་རིན་པོ་ཆེར་ཕུ་དུད་བླ་ན་མེད་པ་གེགས་མེད་གྲུབ་པའི་ཞལ་དྲོར། ཆོས་གྲྭ་ཆེན་པོ་
འདི་ཉིད་ཀྱི་དགེ་འདུན་ཉིས་སྟོང་སུམ་བརྒྱ་བརྒལ་ཙམ་ལ་གཉིས་བར་དུ་བཟང་གོས་ཁ་རེའི་ཕྱག་
འགྱེད་ཕུལ། དབེན་ས་ཆོས་ཀྱི་ཕོ་བྲང་གི་གླིང་སྨད་དུ་མི་མཐུན་ཕྱོགས་ཞི་ཆེད་དུ་བྱང་ཆུབ་ཆེན་
པོའི་མཆོད་རྟེན་རིང་བསྲེལ་རྣམ་བཞིའི་སྙིང་པོ་ཅན་བྱིན་རླབས་ཀྱི་གཟི་བྱིན་འབར་བ་དབུ་
གདུགས་ཟངས་ཁལ་བཅུ་དགུ་དང་། གསེར་བཙོ་མ་མགུར་ཞོ་བརྒྱ་དང་ཉེར་ལྔ་ལས་གྲུབ་པས་
བརྒྱན་པ་ཡང་དུས་མཚུངས་སུ་གྲུབ་པས། ཟླ་བ་བཅུ་གཉིས་པའི་ཡར་ངོའི་གཟའ་ཚེས་དགེ་བ་
དང་བསྟུན་དབེན་ས་པ་འདུས་ཚོགས་ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་སྤྱན་
དབྱེའི་ཆོ་ག་ལེགས་པར་མཛད་སྐབས་སྟོན་མོ་ཡོན་འགྱེད་བཟང་པོས་དགྱེས་པ་བསྐྱེད། འདི་
སྐབས་ཁལ་ཁ་དྷའི་ཆིང་ཨུ་པ་ ཤི་དཔོན་གཡོག་འབྱོར་པས་ཆོས་འབྲེལ་ཞིག་དགོས་ཚུལ་ལ་
འཕགས་པ་སྤྱན་རས་གཟིགས་ཕྱག་བཞི་པའི་སྒྲུབ་ཐབས་ཀྱི་ལུང་དང་། ཐུ་མེད་ཁོ་ལོ་ཆེའི་སྲས་
ཨེར་ཏེ་ནི་དཀའ་བཅུ་པ་འཁོར་བཅས་ལ་འཇིགས་བྱེད་ སྨོན་ལམ་གྱི་ལུང་དགོས་ཚུལ་ལྟར་
བཀླགས། ཚེས་བཅོ་ལྔའི་ཉིན་མགྲོན་གཉེར་ཆོས་སྐྱོང་རྒྱ་མཚོས་རིང་འཚོའི་མཎྜལ་དངོས་
འབུལ་བཅས་བསྟར་བྱུང་ཞིང་། , སེམས་དཔའ་ཆེན་པོ་དཔོན་སློབ་ཀྱང་ངོས་འཕྲད་དུ་ཕེབས་ ་
བྱུང་བར་བཞུགས་རིང་བསྙེན་བཀུར་ཕུན་སུམ་ཚོགས་པ་དང་། ཆོས་འབྲེལ་ཞིག་དགོས་གསུང་
བ་རྗེ་བཙུན་མ་ཡིད་བཞིན་འཁོར་ལོའི་སྒྲུབ་ཐབས་ཀྱི་ལུང་ཕུལ། དུས་གཏོར་ཆེན་མོའི་སྐབས་ངོ་
མཚར་བཀོད་པར་བསྐང་གསོ་བ་རྣམས་ཀྱི་ཚོགས་དབུར་སྐབས་འགར་ཕྱིན་ཞིང་། སྔགས་གྲྭ་པ་
རྣམས་ལའང་གུས་མཆོད་སྔར་ལས་མི་དམན་པ་བསྒྲུབས་ཐོག །བྱིན་རྟེན་སྣ་ཚོགས་བསྲེས་པའི་
ཁྲོ་འབག་འཇིགས་སུ་རུང་བ་བརྒྱད་དང་། དངུལ་གྱི་ཕུད་སྐྱོགས་ཚ་གསེར་ཅན་སྤུས་ལེགས་རག་ ་
གི་སྤོས་ཕོར་བཟོ་བཀོད་ཐོན་པ་བཅས་སྦྱོར་འཇགས་དང་། ཆོས་སྲུངས་རྣམས་ལ་སྙན་ཤལ་ཁ་
བཏགས་ཚོས་ཁ་སྣ་ཚོགས། སག་ཐག །མེ་མདའ།: དཔའ་དམ། ཤེལ་རྡོའི་སྟ་རེ་སྤུས་ལེགས་
རྣམས་སྤྱན་གཟིགས་སུ་ཕུལ་ཞིང་། ཆུ་མོ་ཕག་ལོ་གསར་དུ་བཞད་པའི་དགའ་སྟོན་དུས་བསྟན་
སྲུངས་རྒྱ་མཚོར་མཆོད་སྤྲིན་དང་། མགྲོན་རྣམས་ཚོགས་སྟོན་བཟང་པོས་མགུ་བར་བྱས་ནས།
ཆོ་འཕྲུལ་དུས་ཆེན་གྱི་ཚེས་དགུ་དང་། བཅུ་གཅིག་བཅུ་གསུམ་རྣམས་ཀྱི་དགོང་ཇའི་ཚོགས་
102



དབུར་ཕྱིན་ནས་རང་གཞན་ཐམས་ཅད་ཀྱིས་དུས་གསུམ་དུ་བསྐྲུན་པའི་དགེ་བའི་རྩ་བ་རྣམས་བླ་
ན་མེད་པའི་བྱང་ཆུབ་ཐོབ་པའི་རྒྱུར་བསྔོ་བ་དང་སྨོན་ལམ་དྲི་མ་མེད་པས་མཚམས་སྦྱོར་བ་
སོགས་བྱས། ཚེས་བཅུ་བཞིའི་ཉིན་ཕྱོགས་མཐའ་དག་ནས་འདུས་པའི་སྐོར་བ་པ་སུམ་སྟོང་ཙམ་
ལ་བྱིན་རླབས་དགོས་ཚུལ་གྱི་རེ་བའང་བསྐངས། ཚེས་བཅུ་དགུའི་ཉིན་དགའ་ལྡན་རབ་རྒྱས་པ་
གཞིས་བྱེས་ཐུན་མོང་ནས་རྒྱུ་ཡོན་སྦྱར་ཏེ་ཚོགས་སྟོན་རྒྱ་ཆེ་བའི་ཐོག །རྒྱལ་བ་ཚེ་དང་ཡེ་ཤེས་
དཔག་ཏུ་མེད་པའི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ་སོགས་དངོས་འབུལ་དང་
བཅས་རྟེན་འབྲེལ་ལེགས་པར་བསྒྲིག་པར་མཛད་ཅིང་། ཁོ་ར་རྣམས་ལའང་བསྙེན་བཀུར་ཕུན་
སུམ་ཚོགས་པའི་ངོས། བཀའ་དྲིན་གསུམ་ལྡན་མའི་ལུང་དང་། སྤྱི་སོར་རྒྱ་སྦུག་ཆའི་སྦྱོར་
འཇགས། དགེ་འདུན་རེར་སྨན་ཁ་བདུན་རེ་ཐོབ་རྩིས་ཀྱི་སྤྱི་འགྱེད་བཅས་བསྒྲུབས། འདི་
སྐབས་མཁན་ཆེན་རྒྱལ་དབང་ཐམས་ཅད་མཁྱེན་པ་ཆེན་པོར་བསྟན་འགྲོའི་དཔལ་མགོན་དུ་
ཞབས་ཟུང་བསྐལ་བརྒྱར་འཚོ་ཞིང་གཞེས་དགོས་པའི་གསོལ་འདེབས་ཞུ་རྟེན་དངོས་པོའི་འབུལ་
དཔངས་མཐོ་བ་དང་སེར་འབྲས་དགེ་གསུམ། རྒྱུད་སྟོད་སྨད། སྐུ་ཞབས་གྲྭ་ཚང་། བཀྲ་ཤིས་
ལྗོངས་སོགས་སུ་མང་འགྱེད་བཅས་ཞུ་མི་ཆེད་གཉེར་བཏང་ཞིང་། སྨོན་ལམ་ཆེན་མོའི་སྐབས་
གོས་སྐུ་སྤེའུར་འགྲེམ་པ་ཐུབ་པའི་དབང་པོའི་སྣང་བརྙན་གྱི་ལྡེམ་རྗེ་བཙུན་འཇམ་དབྱངས་ཀྱི་
སྣང་བརྙན་དེ་ཧ་ཅང་བགྲེས་པའི་སྟབས་གསར་བཟོ་བྱེད་རྩིས་ཀྱི་ལས་དཔོན་དུ་རྗེ་དྲུང་སྡིངས་བ་
དང་། བྲིས་པ་དབུ་མཛད་ནང་སོ་དགེ་ལེགས་ཡོངས་འདུ། གོས་བཟོ་དབུ་མཛད་ཀུན་དགའ་
བཀྲ་ཤིས་སོགས་མཁས་མང་བསྡུས་ནས་དབོ་ཟླའི་ཚེས་བཅུ་གཟའ་སྐར་དགེ་བའི་ཉིན་ལས་མགོ་
ཚུགས་པར་བྱས། དེ་ནས་བཅུ་གསུམ་དུས་ཆེན་ཐོག་ཆོས་གྲྭ་ཆེན་པོ་འདི་ཉིད་ཀྱི་དགེ་འདུན་
ཕྱེད་སུམ་སྟོང་ཙམ་ལ་སྨན་ཁ་རེའི་འགྱེད་དང་། དེ་མཐུན་གཙང་རོང་ཁུལ་གྱི་དགོན་ཁག་
རྣམས་ལའང་མང་ཇ་གོས་དར་གྱི་འགྱེད་བཅས་ཕུལ། ཆོས་འཁོར་གསར་པ་འདུས་རིགས་གྲྭ་ལ་
འཆག་མེད་འགྲོ་འདོད་ཆེ་ཡང་བར་སྐབས་སུ་འདུ་ཕུང་ཅུང་ཞིག་མ་བདེ་བའི་དབང་གིས་འགྲོ་མ་
ཐུབ། དེ་ནས་ཕར་ཕྱིན་ལ་པོ་ཏི་སྤོ་བར་བརྩམས་པ་ན། དཀའ་བཅུ་པ་བློ་བཟང་དབང་པོས་
པཎ་ཆེན་ཤཱནྟི་པའི་ཕར་ཕྱིན་གྱི་ཡིག་ཆ་འདི་ཚིག་ཟློས་ཆུང་ཞིང་འདོམས་པ་ཞིག་འདུག་པས་འདི་
ལ་སློབ་གཉེར་བྱས་ན་ལེགས་ཚུལ་བཞིན། དེའི་ཡིག་ཆ་ཡོངས་རྫོགས་དང་། ཟུར་བཀོལ་རྟེན་
འབྲེལ། བསམ་གཟུགས། དགེ་འདུན་ཉི་ཤུར། ཐོད་བརྒལ། ས་ལམ་གྱི་རྣམ་གཞག་ཤིན་ཏུ་
， 103



ལེགས་པ་ཞིག་བཅས་འདུག་པ་རྣམས་ཀྱང་བློ་ལ་བཟུངས། གྲྭ་ཚང་གསུམ་ནས་ཕར་ཕྱིན་ལ་
བཟང་བ་རེ་བོས་ཏེ་ཉིན་ལྟར་ཉི་འོད་དུ་དེ་རྣམས་དང་ཇ་གཉིས་ཀྱི་བར་བགྲོ་གླེང་ཡང་དག་ངོས།
རྒྱུན་གཏན་དཀའ་བཅུ་བ་གཉིས་དང་བགྲོ་གླེང་ལ་འགྲུས་པར་བྱས་ཤིང་། དུས་བཟང་རྣམས་ལ་
སློབ་དཔོན་རྣམ་པ་དང་བགྲོ་གླེང་བྱས་པས་དགྱེས་ཚུལ་མཛད་པའང་བྱུང་། དེ་ནས་སེ་ར་རྗེ་
བཙུན་པས་མཛད་པའི་ཕར་ཕྱིན་གྱི་སྤྱི་དོན་ཡོངས་རྫོགས་འཛིན་འདོད་ཆེ་ཡང་སྦྱིན་བདག་སོ་
སོའི་ངོ་འཛིན་སོགས་རྣམ་གཡེང་དབང་གིས་སྐབས་དང་པོ་ནས་ཤོག་བུ་སུམ་ཅུ་སྐོར་ལས་འཛིན་
མ་ཐུབ། དགེ་འདུན་རྣམས་ལ་ཆོས་འཁོར་གསར་བའི་སྐབས་ཀྱི་ཕོགས་ཇ་ཚུལ་འགྱེད་སོགས་
སྔར་ལས་མི་དམན་པ་ཕུལ། འདི་གོང་ཚངས་པ་དུང་ཐོད་ཅན་གྱིས་སྤྱི་སྒེར་གྱི་རིམ་གྲོར་བཀའ་
འགྱུར་བརྒྱ་ཚར་གསུང་སྒྲོགས་དགོས་ཚུལ་བྱུང་བ་བཞིན། མཚན་ཉིད་པ་གསུང་སྒྲོགས་བཟང་
བ་སུམ་བརྒྱ་ཉེར་བཞིས་ཟླ་བ་གཉིས་ཀྱི་རིང་གསུང་སྒྲོགས་མཛད་པར། རྒྱུན་གྱི་ཇ་ཚུལ་སོགས་
ཕུན་སུམ་ཚོགས་པའི་ངོས། ཡོན་གྲྭ་པ་རེར་ཉིན་རེ་ལ་བྲེ་ཚད་ཀྱི་འབྲུ་ཁལ་རེའི་རྩིས་ཐོབ་རྩིས་ཀྱི་
དངུལ། གོས་དར། རྟ། དྲེའུ་སོགས་ཕུལ་ཞིང་། རྒྱུ་སྐར་ས་གས་ཉ་བའི་དུས་ཆེན་ཁྱད་པར་
ཅན་གྱི་ཉིན་ཚོགས་ཆེན་དུ་དགེ་འདུན་ཉིས་སྟོང་ཙམ་ལ་བཀྲ་ཤིས་ཁ་བཏགས་རེའི་ཕྱག་འགྱེད་
ཀྱང་ཕུལ། འདི་སྐབས་རྗེ་བཙུན་འཇམ་དབྱངས་ཀྱི་གོས་སྐུའི་ཚོམས་སྒྲིགས་ཀྱང་ཧ་ལམ་འགྲིག་
ཡོད་འདུག་པར་རྒྱབ་ཤའི་རས་གཞི་ལ་འཇམ་དཔལ་མཚན་བརྗོད་དང་། གཞན་ཡང་རྒྱུད་སྡེ་
བཞིའི་གཟུངས་སྔགས་དུ་མ་འབྲི་དགོས་ཚུལ་མོལ་ཞིང་། ཉེར་གསུམ་གྱི་ཉིན་སྐྱིད་སྐྱིད་ན་ཁར་
ཕྱིན་ནས་ཐུགས་ཀའི་ཐད་ཀྱི་རས་གཞིར། ཨོཾ་སྭ་སྟི། གུར་ཀུམ་མདོག་ཅན་མཛེས་པའི་གཞོན་
ནུའི་སྐུ། །གླེགས་བམ་རལ་གྲིས་རབ་མཚན་འཇམ་པའི་དབྱངས། །ཁྱོད་ཉིད་རྩེ་གཅིག་ཡིད་ལ་
དྲན་ཙམ་གྱིས། ། བློ་གྲོས་ཐོགས་མེད་རྒྱས་པའི་དངོས་གྲུབ་སྩོལ། ཞེས་པའི་འདོད་གསོལ་
ཚིགས་བཅད་སུག་བྲིས་སུ་བཀོད། དེ་དུས་སྟག་རྩེ་ནས་བསྟན་པའི་སྦྱིན་བདག་ཆེན་པོ་ཞབས་
དྲུང་རྡོ་རྗེ་རྣམ་རྒྱལ་གྱིས་གསེར་མདོག་པཎ་ཞྭ་མངགས་བཏེགས་དང་། གུར་ཀུམ་བཟང་པོའི་
མདངས་ཅན་གྱི་བླ་གོས་སོགས་གྱོན་པའི་རིམ་པ། གསུང་མཆིད་རྟེན་སྦྲགས་བཅས་སྐྱེལ་མི་ཆེད་
རྫོང་མཛད་པ་འབྱོར་པས། ཉེ་འཁོར་བ་རྣམས་ནས་སྤྱིར་ཞྭ་སེར་གྱི་བསྟན་པའི་སྦྱིན་བདག་ཡིན་
པ་དང་། ཁྱད་པར་མཆོད་ཡོན་ཐུགས་བསམ་དག་པས་རྟེན་འབྲེལ་ལེགས་ཞེས་གླེང་། ཉེར་
ལྔའི་ཉིན་གོས་སྐུ་རས་གཞི་ལ་སྦྱོར་སྐབས་ནམ་མཁའི་ཁྱོན་ཀུན་འཇའ་ཚོན་རྣམ་པ་མང་པོས་གང་
104



ཞིང་། ཁྱད་པར་ཉི་མའི་མཐའ་སྐོར་དུ་འཇའ་ཁ་དོག་སྣ་ལྔ་པ་ཞིག་གིས་བསྐོར་བ་ལ། ནུབ་ངོས་
ནས་འཇའ་དཀར་ཤིན་ཏུ་དྭངས་བ་ཞིག་གིས་ལུ་གུ་བརྒྱུད་ཀྱི་ཚུལ་དུ་འབྲེལ་པ་སོགས་ངོ་མཚར་
བའི་ལྟས་དུ་མ་མཆོག་དམན་ཀུན་གྱིས་མཐོང་ཞིང་ཡ་མཚན་དུ་འཛིན་པ་བྱུང་། དེ་ལྟ་བུའི་གོས་
སྐུ་ཁྱད་པར་ཅན་དེའི་སྐུ་རྒྱུར། དིང་ཕོན། ཧོར་གོས། རྒྱུ་སེར་གྱི་གོས། གན་ཇུས། ཁ་ཐི། །
ཚོན་ཁྲ། མཐོན་ཐི། གོས་ཐེར། ཚོས་གཅིག ལིང་། ཆུ་རྩེ། འགང་། གོས་ཕྲུག་སོགས་སྤུས་
གཙང་ངེས་ཡུག་ཉིས་བརྒྱ་བརྒལ་བ་དང་། རྒྱབ་ཤར་ལྷོ་རས་སྤུས་ལེགས་བརྒྱ་དང་ལྔ་བཅུ་ང་ལྔ།
གཙོ་བོ་ཐུབ་པའི་དབང་པོ་དང་ལྡེམ་གཉིས་བཅས་ཡོངས་རྫོགས་ཀྱི་ཞལ་ཁེབས་གཞི་བྱང་དར་
སྔོན་པོ་ཐོན་ཆེ་བར་ཚོས་ཁ་སྣ་ཚོགས་འཇའ་རིས་ལྟར་སྤེལ་བར་ཡུག་དྲུག་བརྒྱ་བདུན་ཅུ་སྐོར་
ལས་གྲུབ་པ་དང་། རྗེ་དེ་ཉིད་ཀྱི་སྐབས་བཞེངས་པའི་གོས་སྐུ་རྒྱལ་བ་འོད་དཔག་མེད་གཙོ་བོར་
བཞུགས་པ་ལ་སྔར་ནས་ཞལ་ཁེབས་མེད་པས། སྨན་རྙིང་ཡུག་ཉིས་བརྒྱར་ཉེ་བ་ལས་གསར་དུ་
བསྐྲུན་པ་བཅས་ཟླ་བ་ལྔ་པའི་མགོར་ཚང་མ་གེགས་མེད་གྲུབ་ནས། ཚེས་བཅུ་གཅིག་གི་སྔ་དྲོའི་
ཆར་སློབ་དཔོན་རྣམ་པ་དང་སྔགས་གྲྭ་པ་རྣམས་ཀྱིས་གཟབ་མཆོར་བཅས་མཆོད་པའི་བྱེ་བྲག་
ཚར་དུ་དངར་བའི་བསུ་འཕྲེང་དང་བདག་ཉིད་ཀྱིས་ཀྱང་དྲི་བཟང་པོ་འཐུལ་བའི་སྤོས་ཕོར་
ཐོགས་ཏེ་བ་སོ་སྤྱི་ཁང་གི་མདུན་ནས་རྗེ་བཙུན་གྱི་གོས་སྐུའི་སྐུ་མདུན་བསུས་ཏེ་རྡོ་གཅལ་ཆེན་
མོར་སྤྱན་དྲངས། དགོང་ཇ་སྦྱོར་སྦྲེལ་བཟང་པོའི་ཐོག་ཁྲིམས་ལྡན་འདུས་པའི་སྡེ་དང་ལྷན་ཅིག་
ཤིས་པ་བརྗོད་པའི་མེ་ཏོག་གི་ཆར་ཕབ་ནས། དགེ་འདུན་ཉིས་སྟོང་ལ་ཉེ་བར་བསོད་ནམས་ཁ་
བཏགས་ཆེ་ལེགས་རེའི་ཕྱག་འགྱེད་དང་། སློབ་དཔོན་རྣམ་པ་སོགས་ལ་རྣམ་གཞག་རྒྱས་པར་
བསྟབས། བཟོ་པ་དབུ་མཛད་ལས་དཔོན་སོགས། ཉེར་མཁོའི་ལས་མི་ཚང་མ་དགའ་སྟོན་གྱིས་
མགུ་བར་བྱས་ཤིང་།, གཞན་ཡང་གོས་སྐུ་སྤྱན་འདྲེན་པའི་ལམ་བདེ་མོ་མི་འདུག་པར་ལམ་
བཅོས་བྱས་པའི་རྡོ་གཅལ་གསར་བཏིངས་དང་། གོས་སྐུ་སྤྲེའུའི་པད་སྟེགས་ལ་སྤེན་བད་གསར་
འགེལ། ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོའི་སྐབས་སུ་བཞེངས་པའི་
བྱམས་མགོན་ལྷ་ཁང་གི་སྤེན་བད་ཀྱང་གསར་དུ་སྤོ་བ་སོགས་བྱས། སྨོན་ལམ་ཆེན་མོའི་སྐབས་
ཧོར་སྐུ་སྐྱེ་འབྱོར་བས་བདག་ཉིད་ལ་དངོས་པའི་སྟེར་ཆ་རྒྱ་ཆེ་བ་དང་། ལྷག་པར་ཚེས་བཅོ་ལྔའི་
ཉིན་འདུས་ཚོགས་སུ་མང་ཇ་བཟང་འགྱེད་བཅས་རྣམ་གཞག་སོགས་ཀྱི་བསྙེན་བཀུར་བསྟབས་
པ་རྗེ་བཙུན་བསྟན་པའི་འཁོར་ལོའི་སྣང་བརྙན་གསར་བཞེངས་གོས་སྐུ་སྤེའུར་ཞལ་ཕྱེ་བ་དང་སྒོ་
105



གཅིག་ཏུ་འགྲིག་པས་རྟེན་འབྲེལ་ལེགས། ཁོང་ལ་ཐུབ་དབང་ཞལ་པད་མ་དང་། བཟང་སྤྱོད།
བྱམས་སྨོན། སྒྲོལ་མ་རྣམས་ཀྱི་ལུང་དགོས་ཚུལ་ལྟར་བཀླགས་པས་མཚོན་ཆོས་དང་ཟང་ཟིང་གི་
སྒོ་ནས་དགྱེས་པར་བྱས། དེ་སྐབས་གོས་སྐུའི་ཞལ་མཇལ་དང་སྐོར་བ་སོགས་ལ་འདུས་པའི་
ཚོགས་ཆེ་བ་བྱུང་། འདུས་པ་རྒྱ་མཚོར་བསྙེན་བཀུར་ཕུན་སུམ་ཚོགས་པ་དང་། དབུལ་ཞིང་
ཕོངས་པའི་ཚོགས་ལ་ཟང་ཟིང་གི་སྦྱིན་པས་ཚིམ་པར་བྱས། དབྱར་གནས་པའི་སྐབས་ཀྱང་དགེ་
འདུན་རྣམས་ལ་མང་ཇ་བཟང་པོའི་བསྙེན་བཀུར་ཡང་དག་པའི་ངོས་སྨན་རྙིང་ཁ་རེའི་ཕྱག་
འགྱེད་བཅས་ཕུལ་ཞིང་། དགེ་འདུན་རྣམས་ཀྱང་ཐུགས་མཐུན་པ་དང་འཁོར་ལོ་གསུམ་གྱི་
མཛད་པ་དབྱར་མཚོ་ལྟར་འཕེལ་བ་བྱུང་། ཐ་སྐར་ཟླ་བའི་ཚེས་དགུའི་ཉིན་བསྟན་འཛིན་དྷ་
ཡན་རྒྱལ་པོའི་དཔོན་མོ་བཀྲ་ཤིས་འཁོར་བཅས་ཀྱིས་དངོས་པོའི་བརྒྱ་འབུལ་དང་། འདུས་སྡེར་
མང་འགྱེད་བཟང་པོའི་བསྙེན་བཀུར་མཛད་ཅིང་། ཁོང་རྣམས་ལ་དཔལ་ལྡན་ས་གསུམ་མ་
དང་། ལེགས་བྲིས་མ། ཉི་གཞོན་འཆར་ཀ་མའི་ལུང་སོགས་ཆོས་དང་ཟང་ཟིང་གི་སྒོ་ནས་མགུ་
བར་བྱས་ཏེ་ཐོན། འདི་སྐབས་བྱང་ཆེན་པ་སོགས་སྒྲུབ་སྡེ་ཁག་ནས་མཎྜལ་དང་བཅས་རིང་
འཚོའི་རྟེན་འབྲེལ་བསྒྲིག་པར་མཛད་ཅིང་ཆོས་འབྲེལ་ཞིག་དགོས་ཚུལ་ལ་ལམ་རིམ་ཆུང་བ་ནས་
ཆོས་ཐུན་གཅིག་གི་ལུང་ཕུལ། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་
པོའི་སྐུ་ གདུང་ རིན་ པོ་ཆེའི་ བཞུགས་ ཁང་གི་ གསེར་ ཕིགས་ ཕིབས་》དང་བྱ་འདབས་
（འདབ་》ཀྱི་བར་ལ་སྔ་སོར་གཡམ་ཁྲ་ལས་མ་གྲུབ་པར་ལོ་སྔོན་མ་ནས་བཟུངས་གསེར་ཟངས་
ལས་གྲུབ་པ་བཟོ་རྒྱུའི་ལས་མགོ་བཙུགས་པར། ཟངས་ལྕགས་སྲང་གི་ཁལ་བརྒྱ་ཕྲག་བཞི་དང་ཉི་
ཤུ་རྩ་ལྔ། གསེར་བཙོ་མ་མགུར་ཞོ་ཆིག་སྟོང་དགུ་བརྒྱ་ལས་བཟོ་བཀོད་ཕུན་སུམ་ཚོགས་པ་
ལེགས་པར་གྲུབ་པ་དང་། རྗེ་བཙུན་འཇམ་དབྱངས་ཀྱི་གོས་སྐུ་གསར་བཞེངས། བྱམས་གླིང་
ཨེམ་ཆིས་ཕུལ་བའི་གོས་སྐུ་ཆེན་མོ། ཤེར་ཕྱིན་ལྷ་ཁང་བཅས་དང་། གཞན་ཡང་སྐུ་གསུང་
ཐུགས་རྟེན་གསར་བཞེངས། བཟོ་བཅོས་བྱས་པ་སོགས་རབ་ཏུ་གནས་བྱའི་རྟེན་མང་བར་ཐ་
སྐར་ཟླ་བ་རྟིང་མའི་དཀར་ཕྱོགས་དགའ་བ་གསུམ་པའི་གཟའ་སྐར་དགེ་བ་དང་བསྟུན། སློབ་
དཔོན་རྣམས་དང་། སྔགས་གྲྭ་པ་རྣམས་དང་ལྷན་ཅིག་དཔལ་གསང་བ་འདུས་པ་མི་བསྐྱོད་པའི་
སྒོ་ནས་རབ་ཏུ་གནས་པའི་སྔོན་འགྲོ་དང་། དེའི་ཕྱི་ཉིན་དངོས་གཞི་དམ་ཡེ་དབྱེར་མེད་དུ་
བསྟིམས་པ། རྒྱས་པའི་སྦྱིན་སྲེག །དགོང་ཇར་འདུས་པ་རྒྱ་མཚོའི་ཚོགས་དང་ལྷན་ཅིག་ཤིས་པ་
106



བརྗོད་པའི་མེ་ཏོག་གི་ཆར་འབེབས་པ་སོགས་བྱས་ཤིང་། རབ་ཡོན་དུ་དགེ་འདུན་སུམ་སྟོང་ལ་
ཉེ་བར་དགེ་འདུན་རེར་བཀྲས་བཏགས། གོས་ཁ། སྨན་ཁ་རེ་བཅས་དང་། སློབ་དཔོན་རྣམ་
པ་སྔགས་གྲྭ་པ་སོགས་ལ་སྤྱན་དབྱེའི་སྟོན་མོ་གཟབ་རྒྱས་ཐོག་སྔགས་གྲྭ་སློབ་དཔོན་བར་འཕར་
དང་། སོ་སོར་རྣམ་གཞག་གཟབ་རྒྱས། འགྱེད་བསོད་ནམས་ཁ་བཏགས་ཆེ་ལེགས་རེ་བཅས་ཕུ་
དུད་བླ་མེད་བགྱིས། འདི་སྐབས་བྱང་འགྲུལ་པ་བསྟན་འཛིན་དགེ་སློང་སོགས་གློ་བུར་དུ་འབྱོར་
བ་སྦྱིན་བདག་ཏུ་བསྐོས་ནས། སྐྱེ་རྒུ་ཡོངས་ཀྱི་བསོད་ནམས་ཀྱི་ཞིང་མཆོག་དམ་པར་བསྐྲུན་པའི་
རྟེན་རྣམས་ལ་མཆོད་པ་རྒྱུན་མི་འཆད་པ་དང་། ཁྱད་པར་རྒྱུད་ལས་གསུངས་པ་བཞིན་ཞག་
བདུན་བར་དུ་མཆོད་པ་བླ་མེད་དགོས་པའི་རྒྱུ་མཚན་མོལ། ཆུ་ཁྱི་ནས་བཟུངས་རྗེ་བཙུན་འཇམ་
དབྱངས་ཀྱི་གོས་སྐུས་མཚོན་སྐུ་གསུང་རྟེན་སོགས་བཞེངས་པའི་ལས་དཔོན། བཟོ་པ། ཉེར་
མཁོའི་ལས་བྱེད་སོགས་ཀྱི་བྱ་དགར། གསེར་དངུལ། བྱུ་རུ། སྤོས་ཤེལ། གཡུ། མུ་ཏིག
གོས་དར། གྱོན་པའི་རིགས་སྣ་ཚོགས། ལྕགས་རས། - རྟ་མཛོ་སོགས་འབྲུ་ཕབ་བྲེ་ཚད་ཀྱི་ཁལ་
ཆིག་འབུམ་བཞི་བརྒྱ་བརྒལ་བ་ཐོབ་ངེས་བསྟར་ནས་ཀུན་ཡིད་ཚིམ་པར་བྱས་པའང་རབ་ཏུ་
གནས་པའི་གཙོ་བོ་གཅིག་ཡིན་ནོ། །དེ་ལྟ་བུའི་རྟེན་རྣམས་ལ་རབ་ཏུ་གནས་པ་བྱ་བར་བརྩམས་
པའི་སྟ་གོན་མཛད་རྒྱུའི་ནུབ་རྨི་ལམ་དུ་ཉེ་འཁོར་བ་འགའ་ཞིག་ཡོད་པའི་དཀྱིལ་ནས་གཅིག་གིས་
ཤིང་ཏོག་གསར་པ་ཁ་དོག་ངང་སེར། ཁམ་བུ་ཆེ་ཤོས་ཙམ་ཤིན་ཏུ་ཡིད་དུ་འོང་བ་ཞིག་ལག་ཏུ་
གཏད་བྱུང་བ་ཟོས་པ་ན་རོ་ཤིན་ཏུ་མངར་བ་མྱོང་བ་ཞིག་རྨིས། སྔོན་འགྲོའི་ཉིན་དཀར་སྤྲོ་
མདུན་དུ་སླེབ་པ་དང་། ལྷ་ཡི་ཞལ་ཟས་དམ་པ་འདི། ཞེས་པའི་ཚིགས་བཅད་འདོན་པ་འགྲིག་
ཅིང་། དངོས་གཞིའི་ཉིན་རྟེན་བསྐྱེད་པ་དང་རྗེ་བཙུན་འཇམ་དབྱངས་ཀྱི་གོས་སྐུ་ལ་ཉི་མ་ལྷག་
སྟེ་ཤར་བ། དགོང་ཇར་ཚོགས་གསོག་པས་དབུ་མ་འཇུག་པའི་བཤད་པར། དེ་ལྟར་བློ་གྲོས་
ཟེར་གྱི་སྣང་བས་གསལ་བྱས་ཞེས་པ་ལ་མཚམས་སྦྱར་ནས། ཀུན་རྫོབ་དེ་ཉིད་གཤོག་ཡངས་
དཀར་པོ་རྒྱས་གྱུར་པ། །ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡིས། །མདུན་དུ་བདར་ནས་
དགེ་བའི་རླུང་གི་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ །
ཞེས་པའི་དོན་བཤད་པ་དང་། དེ་གོང་བྲུལ་ཚང་ནས་དུང་དཀར་ལེགས་པ་ཆ་ལ་གསེར་ཟངས་
ཀྱི་དུང་གཤོག་རྒྱག་རྒྱུ་འདུག་པ་དེ་སྐབས་ཚར་ནས་སྔགས་གྲྭར་ཕུལ་བ་སོགས་རྟེན་འབྲེལ་གྱི་སྒོ་
དུ་མ་འགྲིག་པར་བརྟགས་ན། ཚེ་རབས་ཐམས་ཅད་དུ་མགོན་པོ་འཇམ་པའི་དབྱངས་ཀྱིས་དགེ་
107



བའི་བཤེས་གཉེན་མཛད་པ་དང་མི་འབྲལ་ཞིང་། རྒྱལ་བའི་ཡོན་ཏན་རྒྱ་མཚོའི་ཕ་རོལ་ཏུ་སོན་
ཏེ།： འགྲོ་བ་ཀུན་གྱི་དེད་དཔོན་དུ་གྱུར་ནས་ཆོས་ཀྱི་སྒྲ་དབྱངས་སྒྲོགས་པའི་དཔལ་ལྡན་པར་
འགྱུར་རམ་སྙམ་མོ། །ཟླ་བ་བཅུ་པའི་ཚེས་བརྒྱད་ཀྱི་ཉིན་ཆོས་གྲྭ་ཆེན་པོའི་སྤྱི་ཚོགས་ནས་ཚོགས་
སུ་ཡོང་དགོས་ཚུལ་བཞིན་ཕྱིན་པར། སློབ་དཔོན་རྣམ་པ་དབུ་ཆོས་སོགས་ལས་བྱེད་རྣམས་
དང་། དབོན་ཆོས་མཛད་སོགས་ཀྱིས་དངོས་པོའི་ཚན་གྲངས། མཎྜལ་དང་བཅས་རིང་འཚོའི་
རྟེན་འབྲེལ་བསྒྲིག་པར་མཛད། དེ་མཐུན་བཞད་པ་ཨེམ་ཆིས་ཀྱང་དངོས་འབུལ་མང་འགྱེད་
བཅས་གྱི་བསྙེན་བཀུར་བསྟབས། དེ་ནས་ཡར་ལམ་རྡོ་གཅལ་ཆེན་མོར་དགེ་འདུན་རྣམས་ལ་
ཕྱག་དབང་དུ་གྲགས་པ་དགོས་ཚུལ་གསུང་བའི་ཐུགས་བཞེད་བསྐངས། དེ་སྐབས་སྦོ་ཤོག་ཐུ་
རྒྱལ་པོའི་མི་སྣ་ཚོགས་གསོག་རབ་འབྱམས་པ་འཚམས་འདྲིའི་གསུང་མཆིད་རྟེན་དང་བཅས་
འབྱོར་པས་ཟླ་བ་བཅུ་གཅིག་པའི་ཚེས་བཅུ་གསུམ་གྱི་ཉིན་རིང་འཚོའི་རྟེན་འབྱུང་དངུལ་ཇ་གོས་
དར་སོགས་བདོག་པའི་དངོས་པོ་རྒྱ་ཆེན་པོ་དང་བཅས་བྱུང་ཞིང་། རྒྱལ་པོའི་གསུང་ལན་མི་སྣ་
འཁོར་བཅས་ལ་དངོས་པོའི་སྟེར་ཆ་མི་དམན་པ་བསྟབས། གཞན་ཡང་ལོ་འདི་ནང་དུ་རྟེན་
གསུམ་མཆོད་པ། དགེ་འདུན་ལ་ཕོགས་ཇ་ཚུལ། གྲུབ་མཐའ་རིས་མེད་ཀྱི་སྤྱི་བསོད་པ་སྒོ་དྲུང་
དུ་བྱོན་པ་རྣམས་ལ་ཇ་མར། འགྱེད་འབྲུ་ཁལ་རེ་ཐོབ་རྩིས་ཀྱི་གོས་དར་རས་སོགས་དང་།
དགོན་སྡེ་ཁག་ནས་དགེ་རྒྱུན་སློང་མོ་འཆར་ཅན་འོང་བ་རྣམས་ལ་ཇ་གོས་དར་སོགས་སྔར་རྒྱུན་
བཞིན་བསྟར། མིག་དམར་ཞེས་པ་ཤིང་ཕོ་བྱི་བའི་གནམ་ལོ་གསར་ཚེས་ཀྱི་མཆོད་གཏོར།
དགའ་སྟོན། སྤྱི་སྒྱུར་སོགས་སྔར་བཞིན་དང་། རྒྱལ་བས་ཆོ་འཕྲུལ་བསྟན་པའི་དུས་ཆེན་སྐབས་
འདུས་ཚོགས་སུ་བསྙེན་བཀུར་ཕུན་སུམ་ཚོགས་པ་སྟོབ་པ་བྱུང་བ་དག་གི་དགེ་བ་རྫོགས་བྱང་དུ་
བསྔོ་བའི་ཆེད་དང་། ཁྱད་པར་སྟོན་པ་བུ་རམ་ཤིང་པའི་ལུང་རྟོགས་ཀྱི་བསྟན་པ་རིན་པོ་ཆེ་རང་
གཞན་སེམས་ཅན་ཐམས་ཅད་ཀྱི་རྒྱུད་ལ་དར་ཞིང་རྒྱས་པ་དང་། ཕ་མར་གྱུར་པའི་འགྲོ་བ་མ་
ལུས་པ་ལ་ཕན་བདེ་བླ་ན་མེད་པ་འབྱུང་བའི་སྨོན་ལམ་དྲི་མ་མེད་པ་གདབ་པའི་ཕྱིར་ཚེས་བཅུ་
གསུམ་གྱི་ཉིན་ཚོགས་དབུར་ཕྱིན་ནས་རང་གཞན་སེམས་ཅན་ཐམས་ཅད་ཀྱི་དགེ་བའི་རྩ་བ་
རྣམས་བླ་ན་མེད་པའི་བྱང་ཆུབ་ཐོབ་པའི་རྒྱུར་བསྔོས་ཤིང་སྨོན་ལམ་དྲི་མ་མེད་པས་མཚམས་
སྦྱར། དེའི་ཕྱི་ཉིན་སྐོར་བ་པའི་ཚོགས་དུ་མ་འདུས་པར་ལག་དབང་དགོས་ཚུལ་ལྟར་བགྱིས།
དབོ་ཟླའི་ཚེས་ཉི་ཤུའི་ཉིན་གོང་མ་རྒྱལ་པོའི་མི་སྣ་བློ་བཟང་དགེ་སློང་དང་། དབོན་པོ་དགེ་སློང་
108



སྦྲེལ་པོ་འཚམས་འདྲིའི་ཐམ་ཁ་དང་གནང་སྐྱེས་སྔར་ལས་བཟང་བ་བཅས་འབྱོར་བས་འདོད་
ཆོས་དགོས་ཚུལ་བཞིན་དཔལ་ལྡན་ས་གསུམ་མ་དང་། བྱམས་སྨོན། སྤྱོད་འཇུག་སྨོན་ལམ།
བདེ་བ་ཅན་དུ་སྐྱེ་བའི་སྨོན་ལམ་ཞིང་མཆོག་སྒོ་འབྱེད་མ། ཐོག་མཐའ་བར་གསུམ་དུ་དགེ་བའི་
སྨོན་ལམ། ཚེ་དཔག་མེད་ཀྱི་སྒྲུབ་ཐབས་རྣམས་ཀྱི་ལུང་སྦྱིན་ནས། ཐམ་ཁའི་ལན་དང་མི་སྣ་
རྣམས་ལ་བདག་རྐྱེན་བཟང་པོ་བགྱིས། དཔྱིད་ཆོས་གཉིས་པའི་རིགས་ལུང་ལ་ཡང་བར་སྐབས་
སུ་ཁམས་ཅུང་ཟད་མ་སྙོམས་པས་འགྲོ་མ་ཐུབ་པ་མ་གཏོགས་ཏལ་མར་ཕྱིན་ནས་བགྲོ་གླེང་ལ་
འགྲུས་པར་བྱས། དེ་སྐབས་འདུལ་བ་ལ་པོ་ཏི་སྤོ་བར་མངོན་དུ་ཕྱོགས་པ་ན། ་བ་སོ་བ་དྲུང་རམ་
པ་བློ་བཟང་མགོན་པོས་སེ་ར་རྗེ་བཙུན་བས་མཛད་པའི་འདུལ་བའི་ཡིག་ཆ་ཡོངས་རྫོགས་ཤིག་
བྱིན་ཏེ་འདི་སྟེང་ནས་སློབ་སྦྱོང་བྱེད་དགོས་ཚུལ་བཞིན་ཡོངས་རྫོགས་བློ་ལ་བཟུང་ཞིང་། འདུལ་
བ་མདོ་རྩར་ཡང་བརྗེད་གསོ་བྱས་རྗེས། འདུལ་ཊཱིཀ་རིན་ཆེན་འཕྲེང་བའི་དབུ་ནས་ཤོག་བུ་ཁ་
ཤས་དང་། ལྟུང་བ་སྡེ་ལྔའི་ཕམ་ལྷག་གི་སྐོར་ཡང་ཁོལ་བུར་བྱུང་ནས་བློར་བཟུང་སྟེ་ཆོས་ཐོག་དེ་
ལ་འདུལ་བར་བཤད་པ་དང། ཉིན་རེ་བཞིན་ཤར་རྩེ་ནས་དྲུང་རམ་པ་རིག་གྲོལ། ཐོས་བསམ་
གླིང་ནས་སྲད་པ་དཀའ་ཆེན་དཔལ་མགོན། དཀྱིལ་ཁང་ནས་དཔེ་ཐུབ་པ་དྲུང་རམ་པ་བློ་བཟང་
དཔལ་འབྱོར་གསུམ་བོས་ཏེ་ཇ་གཉིས་ཀྱི་བར་བགྲོ་གླེང་ལ་བརྩོན་པའི་ངོས། དུས་བཟང་སོ་སོའི་
ཐོག་སློབ་དཔོན་རྣམ་པར་ཡང་བགྲོ་གླེང་ཡང་དག་བྱས། འདི་སྐབས་དགེ་སློང་གི་དངོས་པོ་མྱུར་
དུ་ཐོབ་རེ་དང་། ཐོབ་ནས་ཀྱང་སྤང་བླང་ཕྲ་རགས་མཐར་ཕྱིན་པ་ཞིག་བྱ་བར་བསམས་ཏེ།
འདུལ་བ་འཛིན་པ་གྲགས་པ་རྒྱལ་མཚན་གྱིས་མཛད་པའི་དགེ་སློང་གི་བསླབ་བྱ་ནས་ཤོག་བུ་ལྔ་
བཅུ་ཙམ་དང་། སྤྱན་སྔ་བློ་གྲོས་རྒྱལ་མཚན་གྱིས་མཛད་པའི་དགེ་སློང་གི་བསླབ་བྱ་ཆུང་བ་
གཞན་ཕན་འོད་འཕྲེང་ཡང་བློ་ལ་བཟུང་སྟེ། དཀའ་བའི་གནས་རྣམས་དཀའ་བཅུ་བསོད་
ནམས་གྲགས་པ་སོགས་ལ་དྲིས་ནས་ངེས་པར་བྱས། འདུས་ཚོགས་ཕྱེད་སུམ་སྟོང་བརྒལ་ཙམ་ལ་
ཆོས་ཐོག་གི་འགྱེད་དངུལ་གོས་དར་སོགས་སྔར་བཞིན་ཕུལ། མཁན་ཆེན་རྒྱལ་བའི་དབང་པོ་
ཐམས་ཅད་མཁྱེན་གཟིགས་ཆེན་པོར་ཡང་བསྟན་པ་དང་འགྲོ་བའི་དཔལ་མགོན་དུ་ཞབས་པད་
བསྐལ་བརྒྱར་འཚོ་ཞིང་གཞེས་དགོས་པའི་གསོལ་འདེབས་ཞུ་རྟེན་ཚོགས་ཀྱི་འཁོར་ལོ་རྒྱུས་པའི་
ཐོག །དངུལ་དཀར་གྱི་མཎྜལ། རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་བཀྲ་
ཤིས་ལི་མ་བཟོ་བཀོད་ཕུན་སུམ་ཚོགས་པ། ན་བཟའ་ཆ་ཚང་། བཞུགས་སྟན། སྐུ་སྙེ། གསེར་
109



ཐུམས། དངུལ་ལྡོང་། དངུལ་གྱི་ད་ཕག །ཆུ་རྡེག་འཁོར་དྲུང་། །བླ་བྲེ། རྟེན་ཁེབས་སོགས་
ཀྱིས་གཙོས་པའི་གོས་དར་རས་ཆ་སོགས་ཀྱི་དགུ་ཚན་ཉེར་གཅིག །སྡེ་སྲིད་ལའང་གསེར་ཐུམས།
དངུལ་གྱི་ད་ཕག དངུལ་གཞོང་། བླ་བྲེ། རྟེན་ཁེབས་སོགས་ཀྱིས་གཙོས་པའི་གོས་དར་རས་ཆ་
སོགས་ཀྱི་དགུ་ཚན་བཅུ་གཅིག །གཞུང་མངའ་འབངས་སྤྱི་དང་མཐུན་པར་རང་ཁུལ་སེར་སྐྱ་སྤྱི་
ནས་བསྡུས་པར་དངུལ་སྲང་ལྔ་བཅུ་རེ་ཡོད་པའི་ཐུམས་གསུམ་བཅས་འབུལ་བར་མཛོད་པ་རྫོང་
སྟ་བྱས་ནས་གསོལ་འདེབས་ཡང་དག་དགོས་ཚུལ་མོལ། ཆོས་ཐོ་དེའི་མཇུག་ལ་མཚོ་སྔོན་ནས་ཁྲི་
པ་ད་ལའི་ཧོང་ཐའི་ཇི་དང་། གཞན་ཡང་ཨེར་ཏེ་ནི་བཱ་དུར། ཨེར་ཁེ་དའི་ཆིང་། ཨེར་ཁེ་ཇི་
ནོད། བསོད་ནམས་དར་རྒྱས། རབ་བརྟན་དབང་པོ་སོགས་དཔོན་ཁག་ཉི་ཤུ་རྩ་ལྔ་འཁོར་
བཅས་ཕོན་ཆེ་བ་ལྷ་ས་ནས་རོང་ཆེན་བརྒྱུད་ངོས་འཕྲད་དུ་ཕེབས་པར། དཔོན་ད་ལའི་ཧོང་
ཐའི་ཇི་སྐུ་ན་སྨིན་ཆེ་ཞིང་ལྷག་ཏུ་སྐུ་ཁམས་མ་བདེ་བའི་ཉེན་ཆེ་བར་བརྟེན། དཔོན་ཁག་གཞན་
རྣམས་དང་། ཞབས་འབྲིང་གྲོས་དབང་། ཨེམ་ཆི་སོགས་ནས་ལྷ་སར་ཕྱིར་ཕེབས་ལེགས་ཚུལ་
ཞུས་འདུག་རུང་། ལམ་བར་སྐུ་གཟུགས་མ་བདེ་བས་གཅགས་མལ་སོགས་རིམ་འགྱངས་ཀྱིས་
བཞུགས་དགོས་བྱུང་ཚུལ་དང༌། ད་ཆ་སྐུ་གཟུགས་སིང་དྭངས་ཇི་ལྟར་ཡོང་དང་། གཙང་ལ་
ཕེབས་ན་ལེགས་སམ། ལྷ་སར་ཕྱིར་ཕེབས་གནང་བ་ལེགས་བརྟག་པ་དགོས་ཚུལ་གྱི་གསུང་
མཆིད་རྟེན་སྦྲགས་བཅས་བྱ་མ་རྟ་ཤས་རྩོལ་གནང་འབྱོར་བཞིན། མཆོག་གསུམ་བསླུ་བ་མེད་
པར་གསོལ་བཏབ་ཀྱི་བརྟག་པ་ཞིག་བྱས་པར། སྐུ་རིམ་གདུགས་དཀར་དང་ཚེ་གཟུངས། ཆོས་
སྲུངས་རྒྱ་མཚོར་བསྐང་གསོ་སོགས་གནང་ན་སྙན་གཞི་མྱུར་དྭངས་དང་། གཙང་ལ་ཕེབས་པར་
གེགས་མེད་ལེགས་ངོ་བབས་དོན་གྱི་རྒྱུ་མཚན་ཞིབ་ཐུས་ཕུལ་བར། དཔོན་གཡོག་ཚང་མས་
ཐུགས་བློ་ལིངས་བཀལ་གྱིས་སྐུ་ངལ་ཁྱད་དུ་བསད་ནས་ས་ག་ཟླ་བའི་ཚེས་གསུམ་གྱི་ཉིན་གཟིམ་
ཁང་རྒྱལ་མཚན་མཐོན་པོར་ཏལ་མར་ཕེབས་ཏེ་བདག་ཉིད་དང་མཇལ་བར་སྐུའི་སྙུན་དྲི་སོགས་
བདག་རྐྱེན་ཡང་དག་ཞུས་ནས་དགྱེས་པ་བསྐྱེད། དེ་སྐབས་སྐུ་ཁམས་མ་བདེ་བའི་མུས་ཕེབས་
འགྲུལ་གྱིས་དུབ་པ་དང་ལྷག་ཏུ་སྐུ་ན་མཐོ་བ་བཅས་ཉོག་ཉོག་པོར་འདུག་པར་ཁེ་ཉེན་ཤེས་ཤིང་
བསམ་པ་ཆེ་བ་ཀུན་དད་པ་ཁོ་ནས་ཕེབས་པ་མ་གཏོགས་སྙུན་བབས་ཤིན་ཏུ་ལྕི་བ་འདུག་ཅེས་བློ་
འཚབས་བྱེད་པའང་མང་དུ་བྱུང་། དེ་ནས་རྒྱུན་པའི་བཞུགས་ཡུལ་བླ་བྲང་དང་ཁད་ཉེ་བ་དང་
གང་ཅིའི་བབས་འབྲེལ་གཟིགས་ནས་དགའ་ལྡན་ཁང་གསར་དུ་མཛད། ཚེས་དྲུག་གི་ཉིན་ད་
110



ལའི་ཧོང་ཐའི་ཇི་ནས་བདག་ཉིད་ལ་དངུལ་དཀར་གྱི་མཎྜལ་ཆེ་ལེགས། གསེར་ཞོ་ལྔ་བརྒྱ།
བཟང་ཇ་འཁོར་དྲུག་སུམ་བརྒྱ། དངུལ་གོས་དར་སོགས་ཀྱི་འབུལ་ནོར་རྒྱ་ཆེ་བ་དང་། རིག་
གྲོལ་གྱི་ཡོན་ཏན་བརྒྱད་དང་ལྡན་པའི་འདུས་པ་རྒྱ་མཚོར་བཟང་ཇ་ཤགས་ཁག་རེའི་ཕྱག་འགྱེད།
སློབ་དཔོན་རྣམ་པ་སོགས་ལ་རྣམ་གཞག་བཅས་ཕུ་དུད་བླ་མེད་མཛད། དེ་མཐུན་དཔོན་ཁག་སོ་
སོ་ནས་ཀྱང་རང་རང་གི་འབྱོར་པ་དང་བསྟུན་པའི་དངོས་འབུལ་རྒྱ་ཆེ་བ་དང་། འདུས་ཚོགས་
སུ་ཇ་འགྱེད་བཅས་པའི་བསྙེན་བཀུར་བསྟབས། གཞན་ཡང་བྱ་ཁྱུང་མཁན་པོ་ཡེ་ཤེས་རྒྱ་མཚོའི་
དགེ་རྩ་བ་སེང་གེ་དགེ་སློང་དང་། ཉི་མ་དགེ་སློང་བཅས་འབྱོར་བས་བདོག་པའི་སྐྱེས་ཕོན་ཆེ་བ་
དང་། འདུས་སྡེར་མང་ཇ་བཟང་པོའི་ཐོག་ཁ་བཏགས་རེའི་ཕྱག་འགྱེད་བཅས་བསྟར། ཚེས་
བཅུ་གཅིག་གི་ཉིན་དཔོན་ཧོང་ཐའི་ཇི་བདག་ཉིད་ཕྲད་པར་ཕེབས་ནས་འགག་ཏུ་སྐུ་ངལ་བསོ་
སྐབས་གཟིམ་ཆུང་སོ་སོར་འདི་ལ་མིང་གང་ཟེར་གྱི་དྲི་བ་གནང་རྗེས། ཕུན་ཚོགས་ཀུན་གཟིགས་
ལ་ཕྱག་མཛུབ་གཏད་ནས་བདག་དང་འཕྲད་པ་གནང་ཁྱོད་ད་འདིར་སྡོད་ཅེས་ནང་སྦྱར་གྱི་
བསླབ་སྟོན་གནང་ནས་དེར་བཞུགས། དེ་ཉིན་ཁོང་དཔོན་གཡོག་རྣམས་ལ་སྐུ་ཚེའི་རྟེན་འབྲེལ་
ལ་བསམས་ཏེ་ཚེ་མདོ་དང་། རྗེ་བཙུན་རྣམ་པར་རྒྱལ་མའི་གཟུངས་རིང་། སྒྲོལ་དཀར་ཡིད་
བཞིན་འཁོར་ལོའི་སྒྲུབ་ཐབས་བཅས་ཀྱི་ལུང་ཕུལ་བ་ནས་བཟུངས། དཔོན་ཧོང་ཐའི་ཇིའི་སྙུན་
གཞི་དྭངས་བསྐྱེད་ཀྱི་མགོ་ཟིན་པའང་བྱུང་། ཚེ་རྟ་ཟུང་འབྲེལ་དང་། མགོན་པོ་བར་ཆད་ཀུན་
སེལ་གྱི་རྗེས་གནང་དགོས་ཚུལ་གསུང་ནན་ཆེ་བ་བྱུང་ཡང་སྔར་ཕན་སློབ་སྦྱོང་སོགས་ཀྱི་དབང་
གིས་དེ་དག་ལ་བསྙེན་པ་མ་སོང་གཤིས། གཞན་མ་རྣམས་འབུལ་མི་ཐུབ་ཅིང་། གྲུབ་རྒྱལ་
ལུགས་མགོན་པོ་ཚེ་དཔག་མེད་པའི་གྲངས་བསྙེན་ཞིག་བྱས་ནས།- དུས་འཁོར་བའི་ལུགས་ཀྱི་
ཚེས་བཅོ་ལྔ་གཟའ་སྐར་ལེགས་པ་དང་བསྟུན་གཟིམ་ཆུང་ཡིད་དགའ་ཆོས་འཛིན་དུ་དཔོན་སྐུ་
རྐྱང་ལ་ཚེ་དབང་ཞིག་ཕུལ་བར་ཁ་བཏགས་ཀུན་བཟང་མཆོད་སྤྲིན་མ། གསེར་སྲང་ལྔ་བཅུ།
དངུལ་སྲང་ལྔ་བཅུ། སྨན་རྩེ། གོས་ཡུག་སོགས་ཀྱི་དབང་ཡོན་རྒྱས་པ་གནང་ཞིང་། ཚེ་དབང་
གི་ཐོག་མ་བྱང་པ་ཡོན་བདག་གིའང་གཙོ་བོར་བྱུང་བ་དང་། དུས་ཚེས་ཀྱང་དུས་བཟང་ཁྱད་
པར་ཅན་གྱི་ཟླ་བ་ཉ་གང་བ་དང་འགྲིག་པས་རྟེན་འབྲེལ་ལེགས་ཞེས་ཉེ་འཁོར་བ་རྣམས་གླེང་།
དེ་སྐབས་དཔོན་རང་བཀྲ་ཤིས་ལྷུན་པོར་རེ་ཤིག་བཞུགས་འདོད་ཆེ་བ་འདུག་རུང་། ཨེམ་ཆི་
སོགས་ཞབས་འབྲིང་པ་རྣམས་ནས་ས་མཐོ་ཞིང་ཆུ་ཚ་བ་བཅས་འཕྲལ་ཕེབས་ལེགས་ཚུལ་ནན་
111



ཞུས་ལ་བརྟེན། རེ་ཞིག་བཞུགས་པ་དང་འཕྲལ་ཕེབས་གང་ལེགས་བརྟག་པ་བྱེད་དགོས་གསུང་
དོན་བཞིན་བརྟག་པ་ཞིག་བྱས་པར། ཕེབས་བཞུགས་གང་གནང་ཡང་བཟང་མཉམ་ངོས་སྙན་
གཞི་འཕྲལ་དྭངས་ཡོང་ངོ་བབས་བྱུང་བར། རེ་ཞིག་བཞུགས་ན་བསམ་ཡང་སྐུ་གནང་ཆེ་བས་
བཞུགས་དགོས་ཚུལ་རང་མ་བདེ་ཞིང་། བརྟག་པར་བབས་ཚུལ་དང་ཕེབས་བཞུགས་མཚམས་
དགོངས་པར་གང་གཏད་གནང་བས་ཐུས་ཚུལ་ཞུས་པར་འཕྲལ་ཕེབས་དགོངས་པར་གཏད་སོང་
བས། ཚེས་བཅོ་བརྒྱད་ཀྱི་ཉིན་དཔོན་ཁག་ཚང་མར་རྟ་མགྲིན་ཤྭ་ན་བཞིས་བསྐོར་གྱི་སྒྲུབ་ཐབས་
དང་། སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས། མགོན་པོ་ཚེ་དཔག་མེད་ལ་བསྟོད་པ་ཉི་
གཞོན་འཆར་ཁ་མ་རྣམས་ཀྱི་ལུང་ཕུལ། དེའི་ཕྱི་ཉིན་དཔོན་ཧོང་ཐའི་ཇིར་བྱིན་རྟེན་རིགས་
དང་། གོས་བཟང་པོའི་གསོལ་ཕྱུ། དབུ་ཞྭ་སྤུས་ལེགས་ཀྱིས་མཚོན་པའི་ན་བཟའི་རིགས་དུ་མ།
སྣམ་བུ། ཆིབས་པ་སོགས་གང་བཟང་དང་། གཞན་མ་དཔོན་ཁག །ཇའི་སང་སོགས་སོ་སོར་
ཡང་བྱིན་རྟེན། ན་བཟའ། སྣམ་བུ་སོགས་བབས་བསྟུན་གྱི་བདག་རྐྱེན་མི་དམན་པ་ཕུལ་བའི་
སྒོ་ནས་དགྱེས་པར་བྱས། དེ་སྐབས་དཔོན་གྱི་སྙུན་གཞིའང་གཞི་མེད་ལྟ་བུར་སོང་འདུག་ཅིང་།
ཚེས་ཉི་ཤུའི་ཉིན་ཕེབས་ཁར་ངོས་འཕྲད་དུ་ཕེབས་ནས། བདག་རང་གི་བསམ་པར་རེ་ཞིག་འདི་
ཁར་སྡོད་འདོད་ཆེ་བ་ཡོད་ཀྱང་། ཨེམ་ཆི་སོགས་གྲོས་དབང་རྣམས་ཀྱིས་ཕྱིན་པ་ལེགས་ཚུལ་
ཡང་ཡང་བསྐུལ་བར་བརྟེན་འགྲོ་བ་ཞིག་ཤར་སོང་། ད་འདི་ཕྱི་ཀུན་ཏུ་རྗེས་སུ་འཛིན་པ་སོགས་
ཐུགས་བརྩེ་བ་ཆེན་པོ་ནས་མི་འདོར་བ་དགོས་སོ་ཞེས་ཐུགས་འཕྲེང་བའི་རྣམ་འགྱུར་དུ་མ་དང་
བཅས་ནས་ཕེབས་སོང་། ཕེབས་ལམ་ལའང་སྐུ་དྭངས་པའི་ངོས་ཡར་ལམ་གྱི་ཚུགས་གཉིས་
གསུམ་ཙམ་ཚུགས་རེས་ཕེབས་ཆོག་པ་བྱུང་འདུག་པས། ཡར་ལམ་གྱི་སྙུན་བབས་ལྕི་བ་དེ་འདྲ་
ལ་ད་ཆ་སིང་དྭངས་ཀྱིས་ཕེབས་ཆོག་པའི་འདི་འདྲ་བླ་མའི་ཐུགས་རྗེར་བསླུ་བ་དང་། ཐུགས་
དམ་བརྟག་པར་འཁྲུལ་པ་མི་འདུག་ཅེས་དཔོན་ཁག་ཞབས་འབྲིང་སོགས་དང་གཞན་ཡང་སྐྱེ་བོ་
དུ་མས་གླེང་བ་བྱུང་འདུག་པའང་དཀོན་མཆོག་བསླུ་བ་མེད་པའི་ཐུགས་རྗེར་ངེས་སོ། །དེ་ནས་
སྦོ་ཤོག་ཐུ་རྒྱལ་པོའི་མི་སྣ་དར་རྒན་ཆོས་རྗེ་དང་། བསྟན་འཛིན་ཧོང་ཐའི་ཇིའི་བང་ཕྱིན་ཨ་དར་
དགེ་ཚུལ་གཉིས་འཚམས་འདྲིའི་གསུང་མཆིད་རྟེན་དང་བཅས་འབྱོར་བར་ཆོས་འབྲེལ་ཞིག་
དགོས་ཚུལ་ལ་འཇམ་དབྱངས་ཨ་ར་པ་ཙ་ནའི་སྒྲུབ་ཐབས་ཀྱི་ལུང་སྦྱིན་ཏེ་བདག་རྐྱེན་བཟང་པོ་
འཚམས་འདྲིའི་ལན་དང་བཅས་ལེགས་པར་བསྟར། ཟླ་བ་ལྔ་པའི་ནང་དུ་འཇམ་དབྱངས་གོང་
112



མ་ཆེན་པོ་ནས་གསེར་ཡིག་སྐྱེས་བཟང་པོ་དང་བཅས་པ་མི་སྣ་འཕར་མ་གཉིས་གནང་བ་འབྱོར་
པར་ཡང་བདག་རྐྱེན་བཟང་པོའི་ངོས་གོང་མ་ཆེན་པོར་འབུལ་རྒྱུའི་ཞུ་ཡིག་རྟེན་བཟང་པོ་དང་
བཅས་ཏེ་མི་སྣ་རྣམས་རྫོང་བ་བྱས། དེ་ནས་རེ་ཞིག་བཅད་མཚམས་ཀྱི་ཁོངས་ནས་སློབ་སྦྱོང་ལ་
འགྲུས་པར་བྱེད་སྐབས་ཉེ་སྐོར་དུ་འབྲུམ་ནད་ཁ་ཤས་བྱུང་འདུག་པ་དང་། བདག་ཉིད་ཀྱིས་མ་
ཐར་བར་བརྟེན་མཛོད་པ་ནས་གེགས་སེལ་སོགས་ཇི་ལྟར་བསྒྲུབ་དགོས་མཁན་ཆེན་རྒྱལ་བའི་
དབང་པོའི་སྐུ་ཞབས་སུ་ཞུ་མི་བཏང་འདུག་པར། སྣ་ཚོགས་ཡུམ་གྱི་རྗེས་གནང་ཞིག་ཐོབ་པ་
བྱེད་དགོས་ཕེབས་པ་བཞིན་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པའི་ཞལ་སྔ་
ནས་སྤྱན་དྲངས་ཏེ། ཉེར་བཞིའི་ཉིན་བླ་མ་མཆོད་པའི་ཁྲིད་ལུང་གཟབ་བཤད་དང་བཅས་པ་
དང་། ཉེར་ལྔའི་ཉིན་སྣ་ཚོགས་ཡུམ་དཀར་མོའི་རྗེས་གནང་ཞུས་རྗེས་བསྙེན་པའང་གང་ལྕོགས་
བགྱིས་ཤིང་། མཛོད་པས་ཀྱང་ཆོས་གྲྭ་ཆེན་པོ་འདིས་མཚོན་གཙང་རོང་ཁུལ་གྱི་དགོན་རི་ཁྲོད་
ཀྱི་སྡེ་དང་བཅས་པར་འབྲུམ་ནད་ཞི་ཐབས་ལ་དམིགས་པའི་མང་འགྱེད་སོགས་ཀྱི་ཕུ་དུད་བླ་མེད་
བགྱིས་འདུག །འདི་ལོ་བཅས་ལོ་གཉིས་ཀྱི་ཁོངས་སུ་རྒྱུད་པ་གྲྭ་ཚང་དང་དབེན་ས་ཆོས་ཀྱི་ཕོ་
བྲང་གི་སྦུག་ སིལ་གྲགས་ཆེ་གྲས་ཉི་ ཤུ་རྩ་ལྔའི་ཤུབས་ཤན་ཚགས་བཀྲོལ་གྱི་རྒྱུར་ལྕགས་ཀྲོལ་
《བཀྲོལ་》བདུན་ཅུར་ཉེ་བ་གསེར་བཙོ་མ་ཞོ་བརྒྱ་ཕྲག་གཅིག་དང་བཅུ་གསུམ་གྱིས་མཛེས་པ་
དང་བས་བསྒྲུབས། གྲོ་བཞིན་ཟླ་བའི་ཚེས་བཅུ་ལ་རྒྱལ་པོ་དགའ་ལྡན་ཚེ་དབང་དཔལ་བཟང་
གིས་མངའ་རིས་མངའ་འབངས་སུ་བསྡུས་ཚུལ་གྱི་མི་སྣར་བསྟན་པ་རིན་ཆེན་དང་། ལྷ་སྡེ་ཁག་
སོ་གསུམ། མཁར་རྫོང་སོ་སོའི་དཔོན་ཁག་སོགས་ཀྱི་ཕྱག་རྟེན་འབུལ་དཔངས་མཐོ་བ་དང་
བཅས་འབྱོར་པར་བདག་རྐྱེན་སློག་ཆ་ཡང་དག་བགྱིས་པའི་ངོས། དེ་ཁུལ་དགོན་ཁག་སོ་སོར་
ཡང་མང་འགྱེད་རྣམ་གཞག་སོགས་ཀྱི་བསྙེན་བཀུར་བསྟབས། འདི་སྐབས་མཚམས་ཀྱི་བཅད་
རྒྱའི་མུས་ཟླ་བ་བརྒྱད་པའི་ཚེས་བཅུ་དྲུག་ནས་བརྩམས་ཏེ་རིམ་གྱིས་རིགས་ཀུན་བདག་པོ་དཀོན་
མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་ལ་མགོན་པའི་བཀའ་ཆེན་བཅུ་གསུམ་གྱི་རྗེས་
གནང་། ཁྱུང་ནག་མེའི་སྤུ་གྲིའི་རྗེས་གནང་། བཅོམ་ལྡན་འདས་དམ་ཚིག་གསུམ་བཀོད་རྒྱལ་
པོའི་དབང་གི་སྟ་གོན་དངོས་གཞི་དང་བཅས་པ། དེ་ཉིད་སྒྲུབ་དཀྱིལ་ཡོངས་སུ་རྫོགས་པའི་ཆོ་
ག་སྒྲིགས་རྗེ་རང་ཉིད་ནས་སྩལ་བའི་ལུང་། དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་དང་
བཅུ་གསུམ་མ་གཉིས་ཀྱི་དབང་བཞི་ཡོངས་རྫོགས་སོ་སོར་སྟ་གོན་དང་བཅས་པ་དང་། སྔགས་
113



བཏུ་བའི་རྗེས་གནང་། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོས་མཛད་པའི་ན་རོ་ཆོས་
དྲུག་གི་ཁྲིད་ཡིག་ཡིད་ཆེས་གསུམ་ལྡན་གྱི་སྟེང་ནས་ཁྲིད་ལུང་སྦྲགས་མ་དང་། རྐང་པའི་འཁྲུལ་
འཁོར་གྱི་སྐབས་སུ་འདི་སྐོར་གྱི་བྱེད་ཚུལ་རྣམས་ལེགས་པར་སྩལ་ཞིང་། བསྲེ་བ་སྐོར་དགུ་ལ་
གསུང་བཤད་ཐུས་འདོམས་ཆེ་བ་ཞིག་བཅས་སྩལ་ལོ། གཞན་ཡང་ཕྱག་རྡོར་གཏུམ་ཆེན་དང་
གཏུམ་ཆུང་གཉིས་ཀྱི་རྗེས་གནང་
། དཔལ་འཁོར་ལོ་བདེ་མཆོག་ལྷ་ལྔའི་དབང་བཞི་ཡོངས་སུ་
རྫོགས་པ། ཕྱག་རྡོར་གོས་སྔོན་ཅན་གྱི་རྗེས་གནང་། འཇམ་དབྱངས་ནག་པོའི་རྗེས་གནང་།
རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱིས་མཛད་པའི་བློ་སྦྱོང་གི་ཁྲིད་ཡིག་སྟེང་ནས་ཁྲིད་
ལུང་སྦྲགས་མ། སྒོམ་སྡེ་ཐམས་ཅད་མཁྱེན་པས་མཛད་པའི་དཔལ་རྡོ་རྗེ་འཇིགས་བྱེད་ཆེན་པོའི་
བསྐྱེད་རྫོགས་ཀྱི་ལུང་རྣམས་ཞུས་ཤིང་། དམ་ཚིག་གསུམ་བཀོད་ཀྱི་དབང་བསྐུར་གནང་སྐབས།
འགའ་ཞིག་དམ་ཚིག་གསུམ་བཀོད་ལ་དབང་བསྐུར་སྲོལ་མེད་གསུང་བ་བྱུང་འདུག་ཀྱང་། རྗེ་
བཙུན་ཏཱ་ར་ནཱ་ཐས་མཛད་པའི་དཀྱིལ་ཆོག་འདུག་པར་མ་ཟད། བདག་ཆེན་རབ་བརྟན་པས།
རྒྱལ་མཁར་རྩེར་ཆོས་རྗེ་ཕྱོགས་ལས་རྣམ་རྒྱལ་གདན་དྲངས་དཔལ་འཁོར་ཆོས་སྡེར་དགུན་ཆོས་
ཚུགས་པའི་ཐོག་གཙུག་ལག་ཁང་དུ་དམ་ཚིག་གསུམ་བཀོད་ལ་སོགས་པ་བྱ་རྒྱུད་སུམ་ཅུ། རྣམ་
སྣང་མངོན་བྱང་ལ་སོགས་པ་སྤྱོད་རྒྱུད་བཅུ། རྡོར་དབྱིངས་ལ་སོགས་པ་རྣལ་འབྱོར་རྒྱུད་ཆེ་བ་
བཅུ་དང༌། སྤྱོད་རྒྱུད་བཅུ་གཉིས། གསང་འདུས་གསུམ་ལ་སོགས་པ་ནས། ཀྱེ་རྡོར་དང་དུས་
འཁོར་གྱི་བར་བླ་མེད་སུམ་ཅུ་སྟེ། དཀྱིལ་འཁོར་དགུ་བཅུ་ལྷག་པའི་དབང་བསྐུར་རྣམས་ལ་རྒྱུད་
སྡེ་རེ་རེ་ལ་སྟ་གོན་རེ་རེ་མཛད་ནས། དངོས་གཞི་འཇུག་ཅིང་དབང་བསྐུར་བའི་ཆོ་ག་རྣམས་
རང་རང་གི་ཐོབ་གང་ཡིན་ཆད་ལྷག་ནོར་གསུམ་དང་བྲལ་བ་ལེགས་པར་གནང་སྐབས་མཁན་
སློབ་དགེ་འདུན་གྱི་སྡེ། སྟག་ཚང་ལོ་ཙཱ་བ་ཤེས་རབ་རིན་ཆེན། བདག་ཆེན་རབ་བརྟན་པ་
སོགས་ཀྱིས་དབུས་དབང་ཞུ་མི་མངས་བས་མཐའོ་མར་ལུས་པ་རྣམས་ཀྱི་ཚིག་འབྲུ་ཐོས་དཀའ་
ཞིང་། ཆོས་རྗེ་བཞེངས་ནས་རྡོ་རྗེ་དང་བུམ་པ་མགོ་ཐོག་ཏུ་འཇོག་པ་སོགས་ལ་ཉིས་མགོ་སུམ་
མགོ་དོན་གཉེར་བྱེད་པ་དག་གིས་ཕན་ཚུན་ཀླག་ཅོར་གྱིས་དོན་གཉེར་ཅན་གཞན་ལ་གནོད་པར་
སྣང་མོད། ཁོང་རང་རྣམས་ལ་དབང་མ་ཐོབ་ཀྱང་བྱིན་རླབས་ཁྱད་པར་ཅན་འབྱུང་བ་གདོན་མི་
ཟའོ་ཞེས་སོགས་སྟག་ཚང་ལོ་ཙཱའི་རྣམ་ཐར་དུ་གསལ་འདུག་ཅིང་། གཟིགས་རྒྱ་ཆེ་བ་རྣམས་ལ་
ནི་བརྗོད་ཀྱིས་མི་ལང་མོད་གསུངས། མཛོད་པ་མཁན་ཆེན་ཐམས་ཅད་མཁྱེན་གཟིགས་ཆེན་
114



པོའི་སྐུ་ཞབས་སུ་ཞབས་བརྟན་འབུལ་བར་རྫོང་ལྟ་བྱས་སྐབས། བདག་ཉིད་བསྙེན་རྫོགས་ཞུ་
བར་བཅར་ཆོག་པ་ཞུ་དགོས་ཚུལ་མོལ་བ་བཞིན་ཞུས་འདུག་པའི་ཕྱིར་ཕེབས་ལ། འདི་ལོ་ཐུགས་
རྫོགས་སྔོན་དུ་གནས་ཆུང་ལྕོག་གི་བྲིས་འབུར་ལ་རབ་གནས་བྱེད་རྩིས་ཡིན་པས་དེ་བར་གནང་མི་
ཐུབ། ཚུལ་གྱི་ཐུགས་དམ་དང་། མཛོད་པར་ཡང་དེ་མཐུན་གྱི་བཀའ་གནང་ལས་ཕེབས་གསལ་
མ་བྱུང་ཞིང་། དེས་ན་ཆེད་དུ་བརྗོད་པའི་ཚོམས་ལས། དཔེར་ན་ངེས་པར་གསོད་པ་དག །
གོམ་པ་གང་དང་གང་བོར་བས། །བསད་པའི་དྲུང་དུ་བསྙེན་པ་ལྟར། །མི་རྣམས་སྲོག་ཀྱང་དེ་
བཞིན་ནོ། །ཞེས་གསུངས་པ་ལྟར། སྐྱེས་ནས་འཆི་བར་ནི་མངོན་དུ་ཕྱོགས་ལ། དེ་ཡང་གོམ་པ་
བོར་བ་དང་འདྲ་བའི་ཞག་ཟླ་ལོ་གྲངས་དུ་མ་ཞིག་འདས་ནས་འཆི་བ་ལ་ཉེར་སོང་བར་མ་ཟད།
རྒན་གཞོན་བར་མའི་གོ་རིམས་ཀྱང་མེད་པར་འཇིག་རྟེན་ཕ་རོལ་ཏུ་འགྲོ་དགོས་པ་ནི། དེ་ཉིད་
ལས། ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་གོག་ཙམ་ན། །ལ་ལ་རྒན་དང་ལ་
ལ་གཞོན། །ལ་ལ་དར་ལ་བབ་པའི་མི། །རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་
ལྟུང་བ་བཞིན་དཔེར་ན་འབྲས་བུ་སྨིན་པ་རྣམས། ། ལྟུང་བས་རྟག་ཏུ་འཇིགས་པ་ལྟར། །དེ་
བཞིན་སྐྱེས་པར་གྱུར་པའི་མི། །རྟག་ཏུ་འཆི་བས་འཇིགས་པར་འགྱུར། ཞེས་ནམ་འཆིའང་
ངེས་པ་མེད་པར་གསུངས་པས། དགེ་སློང་གི་དངོས་པོ་ཞིག་མ་ཐོབ་པར་ཤི་ན། རིན་ཆེན་གླིང་
དུ་ངལ་བས་བགྲོད་པའི་ཚོང་པ་ལག་སྟོང་དུ་ལོག་པ་ལྟར་དལ་འབྱོར་ཐོབ་པ་དོན་མེད་དུ་སོང་
དོགས་སྐོམ་པས་གདུངས་བ་ཆུའི་དྲུང་དུ་བསྙེག་འདོད་ཆེ་བ་བཞིན་དུ་གྱུར་ནས། སླར་ཡང་
མཁན་ཆེན་རྒྱལ་བའི་དབང་པོའི་ཞབས་དྲུང་དུ་བསྙེན་རྫོགས་ཞུ་བར་འཕྲལ་དུ་བཅར་ཆོག་པའི་
ཞུ་ཡིག་འབུལ་རྟེན་དཔངས་མཐོ་བ་དང་། སྡེ་སྲིད་རིན་པོ་ཆེར་ཡང་དོན་སྨིན་གྱི་གྲོགས་དན་
དགོས་ཚུལ་ཞུ་ཡིག་རྟེན་སྦྲགས་བཅས་འབུལ་མི་ཆེད་རྫོང་བྱས་པའི་ཕྱིར་ཕེབས་ལ། འབྲས་
སྤུངས་སློབ་དཔོན་རྣམས་ནས་ཆོས་སྐྱོང་ཆེན་པོར་ཞུས་པར་བཅད་རྒྱ་ཁྲོལ་བ་རང་མ་བྱུང་ཡང་།
སླར་ཡང་སྐྱར་ཞུ་རྩིས་བཅས་འདི་ལོ་ཟླ་བ་བཅུ་པའི་ཚེས་གཅིག་ལ་གཟའ་སྐར་ལེགས་གཤིས་དེ་
ཙམ་ནས་རིམ་གྱིས་གྲོལ་བས་ལོ་མཚམས་སུ་ཞིབ་གྲོལ་བྱེད་འདོད་ཀྱང་། ཟླ་བ་བརྒྱད་པའི་ཉེར་
བཞི་ལ་ས་འགུལ་སྔར་མི་འོང་བ་བྱུང་བར། ས་འགུལ་དེ་རིགས་བཟང་ངན་སྣ་ཚོགས་སུ་འོང་
བར་མ་ཟད། བརྟག་པ་བྱས་པར་ཧ་ཅང་མི་འཚུབ་ཚུལ་བབས་ཀྱང་། སྡེ་པ་སོགས་ཚང་མ་བློ་
སྐྱོག་ཆེ་ཞིང་། ཆོས་སྐྱོང་ནས་ཀྱང་འདྲེའི་ཚིག་ལ་ཆ་འཇོག་དཀའ་ཡང་བརྟགས་གཞི་ཇི་ལྟར་
115



བྱུང་སོགས་འདི་ཁར་དོག་《དོགས་》ཆ་ཡོད་ཚུལ་བྱུང་བ་བཅས་ལོ་རྗེས་མའི་སྒང་སྨད་ཙམ་
མཚམས་གྲོལ་ཆོག་ཅིག་མ་བྱུང་བ། སྔ་འཕྲོས་ཐུགས་རྫོགས་འབྲལ་དུ་སྔགས་པ་སློབ་དཔོན་རྙིང་
པར་ཞུ་བ་དང་། སླར་མཚམས་བདེ་གྲོལ་དང་བསྟུན་འདི་ཁར་འབུལ་རྩིས་ལེགས་འདྲ་ཕེབས་པ་
བཅས་གེགས་དབང་གིས་འདོད་ཐོག་ཁེལ་བ་ཞིག་མ་བྱུང་བས་བྱ་ཐབས་མ་མཆིས་ཀྱང་། བླ་མ་
ལྔ་བཅུ་པར། བླ་མ་ལ་ནི་བཀའ་སྩོལ་ཞུ། །བཀའ་བཞིན་བགྱིད་ཅེས་བརྗོད་པར་བྱ། །ཐལ་མོ་
སྦྱར་ཞིང་མ་ཡེངས་པར། །བླ་མས་བསྒོ་བ་མཉན་པར་བྱ། ཞེས་དང་། བླ་མའི་བཀའ་ལས་
འདའ་མི་བྱ། ཞེས་གསུངས་པ་བཞིན།། བཀའ་ལྟར་འཕྲལ་དུ་མ་བསྒྲུབས་ན་བཀའ་བཙན་པོ་
བཅག་པའི་ཉེས་པ་ལྕི་བས་གོས་དོགས་དང་། ལྷག་ཏུ་ནམ་འཆི་ཆ་མེད་པར་མ་ཟད། ཐུབ་པའི་
བསྟན་པ་ཆེར་སྙིགས་པའི་དུས་འདིར་ཉིན་མཚན་དུ་བསླབ་པ་གཅིག་སྤྱོད་པ་ལའང་ཕན་ཡོན་
དཔག་ཏུ་མེད་པ་གསུངས་ཏེ། ཟླ་བ་སྒྲོན་མེར། བསྐལ་བ་བྱེ་བ་གངྒཱའི་བྱེ་སྙེད་དུ། །དད་པའི་
སེམས་ཀྱིས་ཟས་དང་སྐོམ་རྣམས་དང་། ། གདུགས་དང་བ་དན་མར་མེའི་འཕྲེང་བ་ཡིས། །
སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་པ་དང་། བདེ་
གཤེགས་བསྟན་པ་འགག་པར་འགྱུར་བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །
བསོད་ནམས་དེ་ནི་དེ་བས་བྱེ་བྲག་འཕགས། ཞེས་སོགས་ཕན་ཡོན་ཚད་མེད་པ་གསུངས་ཤིང་།
དེ་ཡང་གཞོན་ནུ་ཉིད་ནས་དགེ་བསྙེན། བར་མ་རབ་བྱུང་། དགེ་ཚུལ་གྱི་སྡོམ་པ་རྣམས་མནོས་
ཏེ། མཁན་སློབ་ཀྱི་སྤྱན་སྔར་ཇི་ལྟར་ཁས་བླངས་པའི་བཅས་མཚམས་མཐའ་དག་ལ་བསྲུང་སྡོམ་
མི་ལྷོད་པ་བྱས་པས་དེ་བས་ཀྱང་ལྷག་པའི་ཕན་ཡོན་དཔག་ཏུ་མེད་པ་ཞིག་ཐོབ་མོད། ད་དུང་
ཞུགས་ལ་ཡོངས་སུ་རྫོགས་པ་དགེ་སློང་གི་དངོས་པོ་ཐོབ་ནས་མི་དགེ་བཅུ་སྤོང་གི་ཚུལ་ཁྲིམས་
ཡང་དག་པར་བསྲུངས་ན། ཉི་མ་གཅིག་ལའང་བསོད་ནམས་ཀྱི་ཕུང་པོ་དཔག་ཏུ་མེད་པ་གསོག་
པ་དང་། འབྲས་བུ་སངས་རྒྱས་འགྲུབ་པར་གསུངས་ཏེ། དགེ་སློང་ལ་རབ་ཏུ་གཅེས་པའི་མདོ་
ལས། ཤིན་ཏུ་ལེགས་པར་ཚུལ་ཁྲིམས་གང་། །བསྡམས་པའི་མི་དེ་མཛེས་པའི་གཟུགས། །
འདུལ་བ་ལ་ནི་ཉེ་བར་གནས། །ཚུལ་ཁྲིམས་བསླབ་པ་རང་ཡིད་ཆེས། །མི་དེ་ཉི་མ་གཅིག་ལ་
ཡང་། །བསོད་ནམས་ཕུང་པོ་དཔག་ཏུ་མེད། །གསོག་ཅིང་སངས་རྒྱས་འབྲས་བུ་འགྲུབ། ཅེས་
དང་། ་ཚུལ་ཁྲིམས་འདི་ནི་བདེ་བའི་མཆོག །ཚུལ་ཁྲིམས་འདི་ནི་ཐར་པའི་ལམ། །ཚུལ་ཁྲིམས་
འདི་ནི་ཡོན་ཏན་གཞི། །ཚུལ་ཁྲིམས་འདི་ནི་སངས་རྒྱས་རྒྱུ། ཞེས་སོགས་ཕན་ཡོན་དཔག་ཏུ་
116



མེད་པ་གསུངས་པ་རྣམས་ཀྱིས་ཡིད་གཡོས། འཆི་བའི་འཇིགས་པས་ཀྱང་སྐྲག་སྟེ། དགུན་ཟླ་
འབྲིང་བོའི་དཀར་ཕྱོགས་རྒྱལ་བ་གཉིས་པ། ཐམས་ཅད་མཁྱེན་པ་དགེ་འདུན་གྲུབ་པ་དཔལ་
བཟང་པོའི་དུས་མཆོད་ཆེན་མོའི་ཉིན། སྔ་དྲོའི་ཆ། ཉི་མའི་བཞི་ཆ་ཤར་བ། གྲིབ་ཚོད་སྐྱེས་བུ་
གཉིས་ཀྱི་དུས། གཟིམ་ཁང་རྒྱལ་མཚན་མཐོན་པོའི་གཟིམ་ཆུང་ཡིད་དགའ་ཆོས་འཛིན་དུ་དོན་
གྱི་སླད་དུ་མཚན་ནས་སྨོས་ཏེ་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས་
མཁན་སློབ་ཟུང་འབྲེལ་དང་། སྔགས་གྲྭ་ཞལ་སྔ་ནས་སློབ་དཔོན་རིན་པོ་ཆེ་བློ་བཟང་མགོན་
པོས་གསང་སྟོན། དཀྱིལ་ཁང་ཞལ་སྔ་ནས་མགོན་པོ་དཔལ་བཟང་གིས་གྲིབ་ཚོད་པ། ཐོས་
བསམ་གླིང་ཞལ་སྔ་ནས་བློ་བཟང་བྱམས་པས་ལྷུང་བཟེད་བྲིམས་པ། ཤར་རྩེ་ཞལ་སྔ་ནས་བློ་
བཟང་དཔལ་འབྱོར་སོགས་ཁ་སྐོང་དུ་འོས་པ་དག་གིས་ཁ་སྐོང་བ་མཛད་དེ་དད་པའི་དགེ་འདུན་
གྲངས་ཚང་བའི་དབུས་སུ་བསྟན་པ་ལ་ཞུགས་ལ་ཡོངས་སུ་རྫོགས་པ་དགེ་སློང་གི་སྡོམ་པ་ལེགས་
པར་མནོས་ཤིང་། བཀའ་དྲིན་མཚུངས་མེད་མཁན་པོ་རིན་པོ་ཆེས་དབུས་ལས་གྲལ་བ་རྣམས་ལ་
རྙེད་བཀུར་ཕུན་སུམ་ཚོགས་པ་དང་། འདུས་ཚོགས་ཉིས་སྟོང་བརྒལ་བར་མང་ཇ་བཟང་པོའི་
ཐོག་རྒྱུ་དངུལ་ལྷད་མེད་སྲང་རེའི་ཕྱག་འགྱེད། དབུ་ཆོས་སོགས་ལ་རྣམ་གཞག་བཅས་ཕུ་དུད་བླ་
མེད་བགྱིས་ཤིང་། གླིང་མཆོད་ཀྱང་ཤིན་ཏུ་བཞེས་པས་རྟེན་འབྲེལ་ཕུན་སུམ་ཚོགས་ཞེས་གླེང་
ངོ་། །
སྨྲས་པ། མཁན་ཆེན་རྡོ་རྗེ་འཛིན་པའི་དེད་དཔོན་གྱིས། །བདག་བློའི་གྲུ་ཆེན་ལྷག་པ་
ཚུལ་ཁྲིམས་ཀྱི། །བསླབ་པ་ཡོངས་རྫོགས་རིན་ཆེན་གཏེར་གྱིས་བཀང་། །བཀའ་དྲིན་ཆེའོ་
དཀོན་མཆོག་རྒྱལ་མཚན་ཞབས། །གཞན་ཡང་སྲིད་ཞིའི་གཙུག་རྒྱན་རྡོ་རྗེ་འཆང་། །མཁན་
ཆེན་རྣམ་གཉིས་བཀའ་དྲིན་ལ་བརྟེན་ནས། ། བྱང་སེམས་རིག་འཛིན་སྡོམ་པའི་ནོར་བུས་
ཀྱང་། །རྙེད་དཀའི་དལ་འབྱོར་གྲུ་ཆེན་བྱུར་བུར་གཏམས། །སྡོམ་གསུམ་ཆུ་གཏེར་ལས་འོངས་
ཚུལ་ཁྲིམས་ནི། །རྣམ་གསུམ་རིན་ཆེན་གྱིས་གང་གཟིངས་བཟང་པོ། །ཉོན་མོངས་ཆུ་སྲིན་ཆོམ་
རྐུན་མ་རུངས་པས། །མི་འཇིགས་དྲན་ཤེས་སོ་བཅས་བརྩོན་པས་བསྲུང་། །ཅི་ཡི་ཕྱིར་ན་
འཇམ་མགོན་བླ་མ་ཡིས། །ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་
སེལ་བ་ཟླ་བའི་འོད། །སྐྱེ་རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་
པར་འགྲོ་ཀུན་འདུད། །ཅེས་སོགས་བསྔགས་པའི་ཚུལ་ལ་ངེས་རྙེད་ཅིང་། །ཐུབ་པའི་བསྟན་པ་
117



ཡང་དག་གཟུང་བར་ཡང་། །ལེགས་པར་རྟོགས་པས་འབད་དེ་བསྲུང་བར་སྨོན། །དེའང་ཚེ་
འདིར་རྙེད་བཀུར་སྙན་གྲགས་དང་། །ཕྱི་མ་མངོན་མཐོའི་བདེ་འབྲས་ཐོབ་ཆེད་མིན། །འཕྲལ་
ཡུན་བསྟན་འགྲོར་ཕན་བདེ་བསྒྲུབ་པ་ སོགས། །འཇམ་དཔལ་དཔའ་བོའི་སྤྱོད་པ་ཇི་ལྟར་
སྨོན། །འདི་ལས་བྱུང་བའི་དགེ་ཚོགས་འོད་དཀར་གྱིས། །ཁམས་གསུམ་འཁོར་བའི་གནས་
ཀུན་ཁྱབ་གྱུར་ནས། །མར་གྱུར་འགྲོ་བའི་མ་རིག་མུན་སངས་ཏེ། །སྒྲིབ་བྲལ་ངེས་ལེགས་ལམ་
བཟང་ཐོབ་གྱུར་ཅིག །ཅེས་རང་ལོ་ཉེར་གཉིས་བའི་སྐབས་སུ་མཁན་ཆེན་རྡོ་རྗེ་འཛིན་པ་དཀོན་
མཆོག་རྒྱལ་མཚན་དཔལ་བཟང་བོའི་ཞལ་སྔ་ནས་ཀྱི་སྤྱན་སྔར་བསྟན་པ་ཞུགས་ལ་ཡོངས་སུ་
རྫོགས་པ་དགེ་སློང་གི་དངོས་པོ་མནོས་པའི་སྐབས་ཏེ་ལྔ་པའོ། ། ། །
ལེའུ་དྲུག་པ། དབང་ལུང་མ་ལུས་པར་ནོས་ཤིང་ཐོས་བསམ་དཔྱིས་ཕྱིན་པར་ ་
གནང་བ་དང་། རྟེན་གསུམ་བཞེངས་མཆོད་བྱས་པའི་སྐོར།
༈ གཞན་ཡང་ཆུ་ཕག་དང་ཤིང་བྱི་གཉིས་ཀྱི་ཁོངས་སུ། ཆོས་གྲྭ་ཆེན་པོ་འདིས་མཚོན་
པའི་གཙང་རོང་ཁུལ་གྱི་དགོན་སྡེ་ཆེ་ཕྲ། རི་ཁྲོད་ཀྱི་སྡེ་དང་བཅས་པར་དགེ་འདུན་སུམ་ཁྲི་ཉིས་
སྟོང་བཞི་བརྒྱ་བརྒལ་བར་བཟང་ཇ་མཁར་རྒྱུའི་ཁལ་བཞི་བརྒྱ་དང་སོ་དྲུག་ཉག་བཅུ་བདུན།
སྡོར་འོ་ཚྭ་རིན་སྤྱི་འགྱེད་བཅས་པར་དངུལ། བྱུ་རུ། སྤོས་ཤེལ། གོས་ཆེན། བྱང་སྨན། རས་
ཆའི་རིགས། རྟ་དྲེའུ། སེར་སྐྱའི་གྱོན་པ། ཁ་བཏགས་སོགས་བཏང་བ་འབྲུར་ཕབ་བྲེ་ཚད་ཀྱི་
ཁལ་ཉིས་འབུམ་སུམ་སྟོང་བརྒྱད་བརྒྱ་ལྔ་བཅུ་ང་དགུ་ལྷག་ཙམ་ཐོབ་པ་དང་། ཁ་བཏགས་ཚོས་
སྣ་ཚོགས་ཀྱི་སྙན་ཤལ་ལྔ་བཅུ་ང་ལྔ། སོ་སོར་བསྔོ་རྟེན་རྣམ་གཞག་བཅས་ཀྱི་བསྙེན་བཀུར་
བསྟབས་ཤིང་། ཆོས་གྲྭ་ཆེན་པོ་འདི་ཉིད་ཀྱི་མཆོག་གསུམ་དམ་པའི་རྟེན་རྣམས་དང་།. འདུས་
ཚོགས་སུ་རྒྱུན་མཆོད། དབུལ་ཕོངས་ལ་སྦྱིན་གཏོང་སོགས་ཀྱང་སྔར་ལས་ལྷག་པར་བསྒྲུབས།
འདི་སྐབས་མཚམས་ཁོངས་སུ་སློབ་སྦྱོང་བསྙེན་སྒྲུབ་བཅས་ལ་འགྲུས་པའི་ངོས། དུས་གཏོར་
ཆེན་མོའི་དུས་ཀྱི་མཆོད་པའང་སྔར་ལས་མི་དམན་པ་བགྱིས། ཁྲོ་བ་ཞེས་པ་ཤིང་མོ་གླང་ལོའི་
རང་ཞལ་གསར་དུ་བཞད་པའི་དུས་བླ་མ་ཡི་དམ་མཁའ་འགྲོ་ཆོས་སྲུངས་རྒྱ་མཚོའི་ཚོགས་ལ་
མཆོད་གཏོར་དང་མགྲོན་དུ་བོས་པའི་སེར་སྐྱའི་ཚོགས་རྣམས་དགའ་སྟོན་གྱིས་མགུ་བར་བྱས་
118



ཤིང་། འདི་སྐབས་ཀྱང་འབྲུམ་ནད་ཐག་མ་ཆོད་པས་སྤྱི་སྒྱུར་ཆོ་འཕྲུལ་སྨོན་ལམ་སོགས་ཀྱི་
ཚོགས་དབུར་འགྲོ་མ་བདེ་ཡང་འདུས་ཚོགས་སྨོན་ལམ་འཕེལ་ཞིང་མང་འགྱེད་སོགས་བསྙེན་
བཀུར་ཕུན་སུམ་ཚོགས་པ་བྱུང་ཞེས་གླེང་། དེ་ནས་གཙང་རོང་ཁུལ་གྱི་དགོན་སྡེ་རི་ཁྲོད་ཁག་
བཅས་ཚང་མར་བཅུ་གསུམ་དུས་ཆེན་གྱི་མང་འགྱེད་སྔར་རྒྱུན་བཞིན་གཏོང་བའི་སྟ་གོན་དང་།
ཟླ་བ་གཉིས་པའི་ནང་དུ་འདི་ཁའི་རྒྱུད་གྲྭ། གངས་ཅན་ཆོས་འཕེལ། དབེན་དགོན། བཀྲ་
ཤིས་དགེ་འཕེལ། གཡང་ཆོས་སྡེ། གཅེན་ལུང་མཁའ་སྤྱོད་རྣམས་སུ་གཟུངས་འབུམ་སོགས་
གསུང་སྒྲོགས་ཟླ་སྐོར་མཛད་པར་ཇ་ཚུལ་ཡོན་བཅས་མི་དམན་པ་བསྒྲུབས་ཤིང་། འདི་ཁའི་
ཚོགས་ཆེན་དུའང་གྲྭ་པ་རེར་བཀྲས་བཏགས། གོས་ཁ། བཅུ་རེའི་སར་གསེར་ཕག་རེ་བཅས་
ཕུལ། འདི་སྐབས་མཁན་ཆེན་རྒྱལ་བའི་དབང་པོ་བསྟན་འགྲོའི་དཔལ་མགོན་དུ་ཞབས་པད་
བརྟན་དགོས་པའི་གསོལ་འདེབས་ཞུ་རྟེན། ན་བཟའ་སྐོར། བཞུགས་སྟན། སྐུ་སྙེ། ཞལ་
དཀར། གསེར་སྲང་འཁོར། བླ་བྲེ། རྟེན་ཁེབས། གོས་ཡུག །ལིང་། བྱང་སྨན་ཡུག་སོགས་
ཀྱི་དངོས་འབུལ་དཔངས་མཐོ་བའི་འབུལ་བ་དང་། སེར་འབྲས་དགེ་གསུམ། སྐུ་ཞབས་གྲྭ་
ཚང་། རྒྱུད་སྟོད་སྨད། བཀྲ་ཤིས་ལྗོངས་སོགས་སུ་མང་ཇ། ཁ་བཏགས། གོས་ཆེན་སོགས་ཀྱི་
ཕྱག་འགྱེད། སོ་སོར་བསྔོ་རྟེན་རྣམ་གཞག་དང་བཅས་པའི་བསྙེན་བཀུར་སྟོབ་མི་རྫོང་སྟེ་བྱས།
ཟླ་བ་ལྔ་པའི་ནང་དུ་འཇམ་དབྱངས་གོང་མ་ཆེན་པོའི་གསེར་ཡིག་སྐྱེལ་མི་ཨ་ཆི་ཐུ་ཆོས་རྗེ་དང་།
བསྟན་པ་གསལ་བྱེད་དགེ་སློང་གཉིས་འབྱོར་བར་མཚམས་ཁོངས་སུ་མི་སྣ་ངོ་མ་གཉིས་ལ་ངོས་
འཕྲད་བཏང་ནས་གསེར་ཡིག་སྐྱེས་དང་བཅས་ལེན་པ་དང་། གོང་མ་ཆེན་པོར་འཚམས་ཞུའི་དྲི་
བ་སོགས་བདག་རྐྱེན་ཡང་དག་པའི་ངོས་རིམ་བཞིན་གོང་མ་ཆེན་པོའི་བཀའ་ལན་རྟེན་སྦྲགས་
དང་། འབུལ་བསྐུར་སོ་སོའི་ལན་འདེབས། མི་སྣ་འཁོར་བཅས་ལ་སྟེར་ཆ་བཟང་པོ་དང་
བཅས་བསྟབས། འདི་སྐབས་ལྷོ་བོད་གཉིས་ལོ་གྲངས་ཀྱི་ཆིངས་དུས་རྫོགས་སྟབས་སྐྱེ་འགྲོའི་
བདེ་ཐབས་ལ་བསམས་ཏེ་མཛོད་པ་ཆིངས་དོན་རྫོང་སྟ་བྱས་ཤིང་། གཞན་ཡང་ལོ་འདི་ནང་དུ་
སྲད་རྒྱུད། དབེན་དགོན། རྒྱལ་ཆེན་རྩེ་ཆོས་སྡེ་རྣམས་སུ་འཕགས་པ་བརྒྱད་སྟོང་པ་གསུང་
སྒྲོགས་ཟླ་ཕྱེད་སྐོར་མཛད་པར་བསྙེན་བཀུར་དང་། གཙང་རོང་གི་དགོན་སྡེ་བྱིངས་ལའང་མང་
ཇ་གསུམ་སྦྲེལ། བསྔོ་རྟེན་རྣམ་གཞག་བཅས་ཕུལ་ཞིང་། ཆོས་གྲྭ་འདི་ཁའི་ཆོས་ཐོག་ཕོགས་ཇ་
ཚུལ། ཕྱག་འགྱེད་སོགས་ཀྱང་སྔར་རྒྱུན་ལྟར་བསྒྲུབས། དེ་ནས་རིམ་བཞིན་དུས་གཏོར་སོགས་
119



དང་། མེ་ཕོ་སྟག་ལོ་གསར་དུ་ཚེས་པའི་དགའ་སྟོན། སྤྱི་སྐྱུར། ཆོ་འཕྲུལ་སྨོན་ལམ་སོགས་ཡང་
དག་པར་གྲུབ། འདི་དུས་ཀྱང་འབྲུམ་ ཐག་མ་ཆོད་པས་མཚམས་ཡུན་རིང་གཤིས་མཚམས་
ཁོངས་སུ་སྔར་ནས་རྗེས་གནང་ཐོབ་པའི་ལྷ་འགའ་ཞིག་གི་བསྙེན་སྒྲུབ་དང་། དཀྱིལ་ཁང་གྲྭ་
ཚང་གི་ཡིག་ཆ་མངོན་པ་མཛོད་ལུང་རིགས་གཏེར་རྩ་འགྲེལ་དང་བཅས་ཡོངས་རྫོགས་བློར་
བཟུངས་ཏེ། གྲྭ་ཚང་ཁག་ནས་གླེང་གྲོགས་འབོད་མ་བདེ་ཡང་དཀའ་བཅུ་བ་གཉིས་དང་བགྲོ་
གླེང་ལ་བརྩོན་ཁུལ་བྱས། འདི་སྐབས་མཉམ་མེད་བུ་རམ་ཤིང་པའི་བསྟན་པ་སྤྱི་དང་། བྱེ་བྲག་
རྗེ་རྒྱལ་བ་གཉིས་པའི་མདོ་སྔགས་ཀྱི་བསྟན་པ་རིན་པོ་ཆེ་དར་ཞིང་རྒྱས་པ་དང་། མཁའ་མཉམ་
སྐྱེ་རྒུ་མཐའ་དག་ལ་ཕན་བདེ་བླ་ན་མེད་པ་འབྱུང་ཞིང་། ཁྱད་པར་བདག་ཉིད་ལ་མི་ཕྱེད་བའི་
དད་པས་ལུས་ངག་ཡིད་གསུམ་གཏད་ནས་བསྟབས་པའི་དངོས་པོ་རྣམས་ཆུད་མི་འཛའ་བར་བྱ་
བའི་ཕྱིར་བྱང་ཆུབ་ལམ་གྱི་རིམ་པའི་བརྒྱུད་པའི་བླ་མ་རྣམས་ཀྱི་སྣང་བརྙན་གསེར་ཟངས་ལས་
གྲུབ་པ་གྲྭ་མཚུངས་ཤིག་བཞེངས་བར་འདོད་དེ། ཟླ་བ་གཉིས་པའི་ཚེས་བཅུ་གཅིག་གཟའ་སྐར་
སྦྱོར་བ་ལེགས་པའི་ཉིན་ནས་བཟོ་གྲྭ་ཚུགས་པར་བྱས། དེ་ཉིན་ནས་ཡོངས་ཀྱི་དགེ་བའི་བཤེས་
གཉེན་པུཎྞཀཱི་རྟིའི་ཞལ་སྔ་ནས་ལ། པཎ་ཆེན་ཐམས་ཅད་མཁྱེན་པས་མཛད་པའི་དཔལ་གསང་
བ་འདུས་པའི་ཁྲིད་ལག་རྗེས་ཞལ་ཤེས་དང་བཅས་པ་མཁན་ཆེན་རྡོ་རྗེ་འཛིན་པ་དཀོན་མཆོག་
རྒྱལ་མཚན་དཔལ་བཟང་པོའི་ཞལ་སྔ་ནས་ཀྱི་ཟིན་བྲིས་གནང་བ་དང་། བྱང་ཆུབ་ལམ་གྱི་སྒྲོན་
མ། རྗེ་སངས་རྒྱས་ཡེ་ཤེས་ཀྱིས་མཛད་པའི་བློ་སྦྱོང་སྣར་ཐང་ལམ་མཆོག་རྩ་བ། བེའུ་བུམ་སྔོན་
པོའི་འགྲེལ་པ་ལྷ་འབྲི་སྒང་པས་མཛད་པ་རྣམས་ཀྱི་ལུང་ཞུས། འདི་སྐབས་དང་སྔ་གོང་ཉི་འོད་
དུ་བགྲོ་གླེང་བྱེད་པའི་སྐབས་དུ་མར་ཁམས་ཀྱི་སྟེང་ཤོད་དམ། གཞན་རྐྱེན་ཇི་ལྟར་ཡིན་རུང་།
ངེས་འབྱུང་གློ་བུར་དུ་སྐྱེས་པ་ལྟ་བུའི་སྐྱོ་ཤས་དཔག་ཏུ་མེད་པ་དང་། ལྷག་པར་ཁམས་གསུམ་
འགྲོ་བའི་བླ་མ་ཙོང་ཁ་པ་ཆེན་པོ་དགུང་ལོ་སོ་དྲུག་ཏུ་ཕེབས་པའི་དུས། བླ་མ་དབུ་མ་བས་ལོ་
ཙཱའི་ཚུལ་མཛད་ནས་རྗེ་བཙུན་འཇམ་པའི་དབྱངས་ལ་དབུ་མའི་ལྟ་བ་དང་། སྔགས་མཚན་ཉིད་
ཀྱི་ཁྱད་པར། སྔགས་བླ་མེད་ཀྱི་ལམ་གྱི་གནད་ཆེ་ཤོས་རྣམས་དང་། རིམ་ལྔའི་གོ་རིམས་གྲངས་
ངེས་སོགས་མཐའ་ཡས་པ་ཞིག་གི་དྲི་བ་དང་། དོགས་པ་ཆོད་པའི་ཆེད་དུ་བརྒལ་ཞིང་བརྟག་
པའི་སྒོ་ནས་འདྲི་བ་ལ་སོགས་པ་གཙོ་བོར་མཛད་པའི་སྐབས་ཤིག་ཏུ། རྗེ་བཙུན་གྱི་ཞལ་ནས།
ད་ཕྱིན་ཆད་བླ་མ་དང་ཡི་དམ་ཐ་མི་དད་དུ་བྱས་པ་ལ་གསོལ་བ་འདེབས་པ་དང་། སྔར་
120



བསགས་ཀྱི་སྡིག་ལྟུང་སྦྱོང་ཞིང་ཚོགས་རྒྱ་ཆེན་པོ་གོང་ནས་གོང་དུ་སྤེལ་བའི་བསག་སྦྱང་ལ་འབད་
པ། ཤིང་རྟ་ཆེན་པོ་རྣམས་ཀྱི་རིགས་ལ་བརྟེན་ནས་མདོ་རྒྱུད་དགོངས་འགྲེལ་དང་བཅས་པའི་
དོན་ལ་ཞིབ་ཏུ་དཔྱོད་པ་གསུམ་སྒྲིལ་དུ་གྱིས་ལ་རྒྱུན་མ་ཆད་པར་ཉམས་སུ་ལོང་དང་། རིང་པོར་
མི་ཐོགས་པར་ལྟ་བའི་གནད་མཐར་ཐུག་པ་དང་། མདོ་རྒྱུད་ཀྱི་དོན་མཐའ་དག་ལ་མི་འཁྲུལ་
བའི་ངེས་པ་རྙེད་པར་འགྱུར། ད་ལྟ་ནས་བཤད་པ་བྱས་ཀྱང་ཕན་ཐོགས་ལྟར་སྣང་ལས་མི་འོང་
བས། རེ་ཞིག་བྱ་བྲལ་བྱས་དབེན་པ་བསྟེན་ནས་སྒྲུབ་པ་སྙིང་པོར་གྱིས་ཤིག །ཅེས་བསྐུལ་བར་
མཛད་པ་ལྟར། རྗེ་བདག་ཉིད་ཆེན་པོས་ཀྱང་བྱ་བྲལ་མཛད་དེ་དབེན་པ་བསྟེན་ནས་སྒྲུབ་པ་
སྙིང་པོར་མཛད་པ་ལ་ཐུགས་ཐག་བཅད། དེ་ནས་མི་རིང་བར་སློབ་དཔོན་རིན་པོ་ཆེ་འཇམ་
དཀར་པ་ཞེས་གྲགས་པ་དཔལ་ལྡན་བཟང་པོ་པ་སོགས་དབུས་པ་བཞི། བླ་མ་རྟོགས་ལྡན་འཇམ་
དཔལ་རྒྱ་མཚོ་སོགས་མདོ་སྨད་པ་བཞི་དང་བཅས་བྱ་བྲལ་ལ་བྱོན། དགུན་དཔྱིད་འོལ་ཁ་ཆོས་
ལུང་དུ་བཞུགས་ནས། ཐོག་མར་བསག་སྦྱང་གནད་ཆེ་བར་དགོངས་ཏེ་དཔོན་སློབ་ཐམས་ཅད་
ཀྱིས་སྟོབས་བཞི་ཚང་བའི་བསག་སྦྱང་ལ་ཤིན་ཏུ་འགྲུས་པར་མཛད། རྗེ་བདག་ཉིད་ཆེན་པོས་
ཀྱང་ལྟུང་བཤགས་བརྒྱ་ཕྱག་དང་བཅས་པ་གནང་བ་དང་། ཕྱག་སོར་གྱི་རྩེ་མོ་རྣམས་སེར་ཁར་
སོང་གི་བར་དུ་མཎྜལ་འབུལ་བ་སོགས་དཔག་པར་དཀའ་བའི་བརྩོན་པ་དྲག་པོ་དང་། སངས་
རྒྱུས་ཕལ་པོ་ཆེ་ལ་སོགས་པ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་རྣམས་སྟོན་པའི་མདོ་སྡེ་
རྣམས་ལ་ཞིབ་ཏུ་གཟིགས་པར་མཛད་དེ། ཐེག་པ་ཆེན་པོའི་རིགས་ཀྱི་ནུས་པ་ཡོངས་སུ་རྒྱས་
པར་བྱེད་པའི་ཐབས་རྨད་དུ་བྱུང་བ། བྱང་ཆུབ་སེམས་དཔའི་སྙིང་སྟོབས་དཔག་པར་དཀའ་
བས་རྒྱལ་སྲས་ཀྱི་སྤྱོད་པ་རླབས་ཤིན་ཏུ་ཆེ་ཞིང་། རྣམ་པ་མཐའ་ཡས་པ་རྣམས་ལ་སྔར་གྱི་བྱང་
ཆུབ་སེམས་དཔའ་ཆེན་པོ་རྣམས་ཀྱིས་བསླབས་ཤིང་། ད་ལྟ་དང་མ་འོངས་པའི་བྱང་ཆུབ་སེམས་
དཔའ་རྣམས་ཀྱིས་སློབ་པ་དང་སློབ་པར་འགྱུར་བའི་ཚུལ་མདོ་སྡེ་ལས་མཐའ་ཡས་པ་གསུངས་པ་
དེ་རྣམས་ལ། བདག་ཉིད་ཀྱང་ད་ལྟ་ནས་དེ་ལྟ་བུའི་ཚུལ་ལ་འཇུག་པ་ཞུམ་པ་གཏན་མི་སྐྱེ་ཞིང་
སྤྲོ་དགའ་ཤུགས་དྲག་པོས་འཇུག་པར་བྱ་བའི་ཆེད་དུ། མདོ་སྡེ་ནས་འབྱུང་བའི་རྒྱལ་སྲས་ཀྱི་
སྙིང་སྟོབས་དང་སྤྱོད་པ་གང་རླབས་ཆེ་ཆེ་རྣམས་ལ་རེ་རེ་ནས་དམིགས་ཕུག་གིན་ཐུགས་སྦྱོང་བའི་
དམིགས་རྣམ་ནར་མར་བསྟེན་པས། དང་པོ་ཅུང་ཞིག་དཀའ་བ་ཙམ་བྱུང་ཡང་ཕྱིས་ལེགས་པར་
གོམས་ནས་འབད་རྩོལ་མི་དགོས་པར་རང་ཤུགས་ཀྱིས་རྒྱལ་སྲས་ཀྱི་སྙིང་སྟོབས་དང་སྤྱོད་པ་རྨད་
121 །



དུ་བྱུང་བ་ཇི་འདྲའི་དཔག་པར་དཀའ་བ་ཞིག་ལའང་ཞུམ་པ་ནམ་ཡང་མི་སྐྱེ་ཞིང་། སྤྲོ་དགའི་
ཤུགས་དྲག་པོ་ངང་གིས་འཇུག་པ་ཞིག་བྱུང་ཞེས་གསུངས་པ་སོགས་དང་། སྔོན་གར་མི་ཡོན་
ཏན་གཡུང་དྲུང་གིས་བཞེངས་པའི་རྫིང་ཇིའི་གཙུག་ལག་ཁང་རྟེན་དང་བཅས་པ་རྣམས་ཉམས་
ཤིང་གོག་པས་ཇོ་བོ་བྱམས་པའི་སྐུ་དེ་ཡང་རྡུལ་ཁྲོད་དུ་འོ་བརྒྱལ་ཞིང་སྐུ་ལ་བྱ་ཐལ་སོགས་མི་
གཙང་བས་གོས་པ་གཟིགས་པས་སྤྱན་ཆབ་འབྱིན་པ་སོགས་མི་བཟོད་པའི་སྐྱོ་ཤས་འཁྲུངས་ཏེ་
བཟོ་བར་དགོངས་པ་གཏོང་བའི་ཚེ། དཔོན་སློབ་བཅུ་གཉིས་ཡོད་པའི་ཕྱག་རྫས་གཏོར་ཆ་
སོགས་གང་ཡོད་ལ་རིན་བཏབ་པས་ཞོ་བཅུ་གཉིས་ལས་མ་བྱུང་བས་གང་དུའང་རྔོ་མ་ཐོགས་པ་
ལ། འོལ་ཁ་སྟག་རྩེ་བར་ཞལ་ཏ་གནང་བས་ཁོང་གིས་རྩིག་པ་ཐོག་ཞལ་སོགས་ཀྱི་ཞིག་གསོས་
ལེགས་པར་བསྒྲུབས་ཤིང་། གཞན་ཡང་ཕྱོགས་མཐའ་དག་ནས་འབུལ་སྐྱེས་དང་། རི་མོ་བ།
ལས་མི་སོགས་སྟོན་དུས་མེ་ཏོག་རྒྱས་པའི་ཚལ་དུ་བུང་བའི་ཚོགས་འདུ་བ་བཞིན་དུ་དད་པས་
འདུས་པ་དང་། དེ་བཞིན་དུ་ཕྱག་རྫས་སོགས་ཀྱི་གཏད་སོ་ཆེར་མེད་པ་ལ་ར་ས་འཕྲུལ་སྣང་
ཤཱཀྱའི་རྒྱལ་པོའི་ གཙུག་ ལག་ ཁང་ལ་ཉམས་གསོས་ སྨོན་ལམ་ཆེན་མོ་འཛུགས་པ་སོགས་ཀྱི་
དགོངས་པ་གཏད་དུས་ཀྱང་གང་ལའང་དཀའ་ཚེགས་མེད་པར་གེགས་མེད་དུ་གྲུབ་པ་ནི། སྔོན་
སྦྱིན་པ་ཆེན་པོ་རྒྱ་མཚོར་ཞུགས་ནས་ཡིད་བཞིན་ནོར་བུ་གསུམ་ཐོབ་པ་བསྣམས་ཏེ་མཚོ་འགྲམ་དུ་
མནལ་གཟིམ་པའི་དུས་ཀླུ་རྣམས་ཀྱིས་བརྐུས་པ་ན། རྒྱ་མཚོ་བསྐམ་པར་བྱའོ་དགོངས་ནས་རུས་
སྦལ་གྱི་ཁོག་པ་ཞིག་གིས་ཆུ་བཅུས་ནས་དམ་བཅའ་བརྟན་པོ་མ་བོར་བའི་ཚེ། ལྷ་ཁྱབ་འཇུག་ལ་
སོགས་པས་ཀྱང་གྲོགས་བྱས་པས་ཚེགས་མེད་པར་རྒྱ་མཚོ་དཔག་ཚད་བརྒྱ་ཉི་ཤུ་བྲི་བས་ཀླུ་རྣམས་
སྔངས་ནས་ནོར་བུ་ཕུལ་བ་སོགས་དང་སྒོ་མཚུངས་པས། དེ་ལྟ་བུའི་བྱང་ཆུབ་སེམས་དཔའི་སྤྱོད་
པ་རླབས་པོ་ཆེ་མཐའ་དག་ལ་ཞུམ་པ་མེད་པར་འཇུག་པར་མཛད་པ་ནི་ངོ་མཚར་རྨད་དུ་ཆེ་སྙམ་
པ་དང་། ལྷག་པར་འཁོར་དག་པ་རྣམ་བརྒྱད་དང་བཅས་བྱ་བྲལ་ལ་ཕེབས་པའི་རྣམ་ཐར་ལ་
བསམས་ན། བདག་ནི་སྦྱིན་བདག་གྲྭ་རིགས་ལ་སོགས་པ་གཞན་གྱི་དབང་དུ་སོང་བས་ཆགས་
མེད་བསོད་སྙོམས་བྱ་བ་སོགས་རང་གང་བདེར་སྤྱོད་པའི་སྐལ་པ་དམན་པ་འདི་ལྟ་བུ་ཤིན་ཏུ་སྐྱོ་
སྙམ་ནས། མི་གནས་མཆི་མ་ཡང་ཡང་འཆོར་བ་བྱུང་ཞིང་། དེ་ལྟ་བུའི་ངོ་མཚར་རྨད་དུ་བྱུང་
བའི་རྣམ་ཐར་ལ་སློབ་པར་སྨོན་པ་ནི་འདི་ལྟར།
ན་མོ་གུ་རུ་སུམ་ཏི་ཀཱིརྟ་ཡེ། ཕུལ་བྱུང་བློ་གྲོས་ཟབ་ཡངས་ཡིད་བཞིན་མཚོ། །བསླབ་
122



གསུམ་རྣམ་དག་རིམ་གཉིས་ནོར་བཟང་པོས། །ལེགས་གཏམས་ཡིད་ཅན་ཡོངས་ཀྱི་རེ་སྐོང་
ཞེས། །གྲགས་པའི་རླབས་འཕྲེང་སྲིད་གསུམ་གཡོ་ཁྱོད་རྒྱལ། ། གདེངས་ཅན་དབང་པོའི་
ཚོགས་ཀྱི་གཙུག་རྒྱན་བཞིན། །གང་གི་ཞབས་སེན་པད་རག་མདངས་ཆགས་པ། །སྤྱི་བོ་བདེ་
ཆེན་འཁོར་ལོའི་སྟེང་བཀོད་ནས། །བྱང་ཆུབ་སྙིང་པོའི་བར་དུ་མཆོད་ལ་བརྩོན། ། ཉི་འོད་
གཅིག་གིས་གྲངས་མེད་སྐར་མའི་ཚོགས། །ཕམ་པར་བྱེད་བཞིན་ཁྱོད་ཀྱི་ཐུགས་རྗེའི་ཟེར། །
གཅིག་གིས་མ་རིག་སྨག་ཚོགས་འཇོམས་པའི་མཐུ། །མཐོང་བས་རབ་དད་བཏུད་དེ་ཕྱག་བགྱིད་
དོ། །ཇི་ལྟར་དབྱར་གྱི་ལང་ཚོ་བརྟས་པའི་དུས། ། དགུང་སྔོན་དབྱིངས་ལས་འབྲུག་གི་སྒྲ་
བསྒྲགས་ཚེ། །མདོངས་ལྡན་ཚོགས་རྣམས་ཟློས་གར་བསྒྱུར་བ་བཞིན། །རྗེ་ཡི་རྣམ་ཐར་དྲན་
པས་ཡིད་རབ་གཡོས། །འཇིག་རྟེན་པ་དག་གསེར་གྱི་གཏེར་མཐོང་དུས། །ཚེ་འདིའི་བདེ་བ་
བསྒྲུབ་ཕྱིར་དེར་འཇུག་ན། །གཏན་གྱི་བདེ་བ་དམ་པ་སྟེར་བྱེད་པའི། །རྣམ་ཐར་བཟང་པོའི་
ཚུལ་ལ་ཅིས་མི་འཇུག ། དལ་འབྱོར་རྙེད་དཀའ་ཚེ་འདིའི་འདུན་ཐབས་ལ། ། སྙིང་པོ་མེད་
གཟིགས་བཙོན་ཁང་དང་འདྲ་བའི། །ཕ་ཡུལ་སྤངས་ནས་ཚངས་སྤྱོད་བརྟུལ་ཞུགས་བཞེས།. །
ཉེས་ལྟུང་དྲིས་དབེན་དེ་བཞིན་བདག་ཀྱང་བསྒྲུབ། །གཞོན་ནུ་ཉིད་ནས་བཤེས་གཉེན་དམ་པའི་
ཚོགས། ། ཉེར་བསྟེན་བཀའ་ལས་མི་འདའ་བསྒྲུབ་པ་དང་། །སྲི་ཞུ་བཀུར་སྟི་བླ་མར་བགྱི་
མཁས་པའི། །འཇམ་མགོན་བླ་མའི་རྗེས་སུ་བདག་ཀྱང་འཇུག །གླིང་བཞིར་དབང་བསྒྱུར་རྒྱལ་
པོའི་དཔལ་ཐོབ་ཀྱང་། །ཆུ་ཤིང་ལྟ་བུར་སྙིང་པོ་མེད་གཟིགས་ནས། །ཡང་དག་རྫོགས་བྱང་
བསྒྲུབ་ལ་རབ་གཞོལ་བའི། །རྨད་བྱུང་སྤྱོད་དེར་བདག་ཀྱང་འཇུག་པར་སྤྲོ། །སྡེ་དགོན་བདག་
གཟུང་རྙེད་བཀུར་སྙན་གྲགས་ཕྱིར། །བཤད་ཆོས་དོན་གཉེར་ཆོས་མིན་ཆོས་བཏེགས་སུ། །
གཟིགས་ཏེ་ཆགས་ཞེན་ཀུན་བོར་བྱ་བྲལ་མཛད། དེ་ལྟ་བསྒྲུབ་སྐལ་དམན་ཡང་ཡིད་ཀྱིས་
སྨོན། །འཇམ་པའི་དབྱངས་སོགས་བཤེས་གཉེན་དམ་པ་ཡི། །ཞལ་གྱི་བུམ་བཟང་ལས་འོངས་
བདུད་རྩིའི་བཅུད། །དབེན་པའི་གནས་སུ་རྩེ་གཅིག་མྱང་མཁས་པའི། །སྤྱོད་ཚུལ་དེར་ཡང་
ཡིད་ཀྱིས་སྨོན་པ་ལགས།. །སྲིད་པའི་ཕུན་ཚོགས་ཉེས་མང་མནོག་ཆུང་བའི། །བདེར་ཆགས་
སྡུག་བསྔལ་བསྒྲུབ་པའི་དྲིན་ཅན་མ། །སྒྲོལ་བའི་རླབས་ཆེན་ཁུར་འཆང་བློ་བཟང་གྲགས། །
ཁྱོད་ཀྱི་སྤྱོད་ཚུལ་ཇི་འདྲར་བདག་ཀྱང་སྨོན། །ཉེ་རིང་སྤངས་པས་ཆགས་དང་སྡང་བ་མེད། །
འཇིག་རྟེན་ཆོས་བརྒྱུད་སྒྱུ་མ་བྲག་ཅ་བཞིན། །སྙིང་པོ་མེད་གཟིགས་མགོ་སྙོམས་མཛད་པ་ཡི། །
123



བློ་བཟང་གྲགས་པའི་རྗེས་སུ་བདག་ཀྱང་འཇུག །ལན་དང་རྣམ་པར་སྨིན་པར་མི་ལྟ་བར། །ཕྱི་
ནང་དངོས་པོ་མཆོད་སྦྱིན་གཏོང་བ་དང་། །མི་འཇིགས་ཆོས་དང་བྱམས་སོགས་སྦྱིན་པ་ཡིས། །
འགྲོ་དོན་རླབས་ཆེན་མཛད་པ་དེ་རྗེས་འཇུག ། སྡོམ་པ་གསུམ་མནོས་ཉེས་སྤྱོད་ཀུན་སྡོམ་
ཞིང་། །དགེ་བར་སྤྱོད་དང་སེམས་ཅན་དོན་བསྒྲུབ་པའི། །རྣམ་གསུམ་ཚུལ་ཁྲིམས་མཐར་ཕྱིན་
འགྲོ་བའི་མགོན། བློ་བཟང་གྲགས་པའི་རྣམ་ཐར་རྗེས་སུ་སློབ། །བརྡེག་འཚོག་མཚང་འབྲུ་
གཤེ་སྐུར་སོགས་མཚོན་གྱིས། །བསྐལ་བར་བཏབ་ཀྱང་མི་ཕིགས་བཟོད་པའི་གོ ། ལེགས་
མནབས་རྗེ་བཙུན་བློ་བཟང་གྲགས་པ་ཡི། །གོ་ཆ་བཙན་པོ་དེ་ལྟར་བདག་ཀྱང་བགོ །གཞོན་ནུ་
ཉིད་ནས་ཇི་ལྟར་དམ་བཅས་པའི། །རླབས་ཆེན་སྤྱོད་པའི་ཁུར་ཆེན་ཆེས་ལྕི་ཡང་། །མི་འདོར་
བཟོད་པའི་བརྩོན་འགྲུས་ས་གཞི་ལྟར། །རབ་བརྟན་རྗེ་བཙུན་རྗེས་སུ་བདག་ཀྱང་འཇུག །
དམིགས་པའི་ངོ་བོ་གང་ལ་གཏད་གྱུར་ཀྱང་། །ལེ་ལོ་ལ་སོགས་ཉེས་པའི་སྐྱོན་དྲུག་གིས། །ནམ་
ཡང་མི་གཡོ་ཡོན་ཏན་ལེགས་འཕེལ་བའི། །བསམ་གཏན་མཐར་ཕྱིན་ཁྱོད་རྗེས་བདག་ཀྱང་
འཇུག །དེ་ཡི་ངང་ལས་བདག་གཉིས་འཛིན་པའི་ནགས། །དྲུངས་ནས་འབྱིན་པའི་ཤེས་རབ་
མེ་ཆེན་གྱིས། །བདག་འཛིན་ཚལ་བཅོམ་ཤིན་སྦྱངས་བདེ་འོད་འབར། །ཤེས་རབ་མཐར་ཕྱིན་
ཁྱོད་རྗེས་བདག་ཀྱང་འཇུག །བདེ་གཤེགས་རྣམས་ཀྱི་གཟུགས་སྐུ་བསོད་ནམས་དང་། །ཆོས་
སྐུ་ཡེ་ཤེས་ཚོགས་ཀྱིས་བསྒྲུབ་དགོས་པ། །དེའང་ཕར་ཕྱིན་དྲུག་ཏུ་འདུས་གཟིགས་ནས། །
བརྟུན་ཏེ་སྒྲུབ་མཁས་ཁྱེད་རྗེས་བདག་ཀྱང་འཇུག །དེ་དག་རེར་ཡང་ཕར་ཕྱིན་དྲུག་ཚང་
དང་། །སྙིང་རྗེ་ཤེས་རབ་ཀྱིས་ཟིན་རང་དོན་སྤངས། །བླ་མེད་བྱང་ཆུབ་རྒྱུ་རུ་བསྔོ་བ་སྟེ། །
ཐབས་མཁས་གསུམ་ལྡན་མཛད་པ་དེ་རྗེས་འཇུག །དེ་ལྟར་རྗེ་བཙུན་བླ་མའི་རྣམ་ཐར་ལ། །
རྗེས་སུ་ཡི་རང་དེ་བསྒྲུབ་རབ་སྨོན་པའི། ། དགེ་བ་འདིས་མཚོན་ཟླ་འོད་ལྟར་དཀར་ཀུན། །
འགྲོ་བའི་དོན་དུ་རྫོགས་བྱང་ཐོབ་ཕྱིར་བསྔོ། །དེངས་《དེང་》ནས་ཇི་སྲིད་བྱང་ཆུབ་སྙིང་པོའི་
བར། །བློ་བཟང་གྲགས་པའི་སྤྱོད་ཚུལ་ཇི་འདྲ་བར། །སྨོན་ཏེ་འཇམ་དཔལ་དཔའ་བོ་ཐབས་
མཁས་པས། ། འགྲོ་དོན་རླབས་ཆེན་སྤྱོད་པའི་རྗེས་འགྲོར་གྱུར། ། ཐུབ་དབང་གཉིས་པ་བློ་
བཟང་གྲགས་པ་ཡི། །ལུང་རྟོགས་པད་ཚལ་ཐུགས་རྗེའི་ཉི་འོད་ཀྱིས། ། ཕྱེ་ལ་སྤྱོད་པའི་སྐལ་
ལྡན་བླ་མ་རས། །ཐེག་གསུམ་ཤིས་གླུ་སྲིད་མཐར་སྒྲོགས་གྱུར་ཅིག །ཅེས་པའང་བགྱིས་སོ། །
དེ་ནས་ཟླ་བ་གསུམ་པའི་ཡར་ངོར་གོང་མ་རྒྱལ་པོའི་གསེར་ཡིག་པ་ཆོས་འབྱོར་རབ་འབྱམས་པ་
124



ཅན་སྦྲེལ་པོ་ཡང་འབྱོར་ཞིང་། མཚམས་ཁོངས་སུ་མི་སྣ་ངོ་མ་གཉིས་ལ་ངོས་འཕྲད་བཏང་
ནས། །གོང་མའི་གསེར་ཡིག་སྐྱེས་དང་བཅས་པ་དང་། གཞན་ཡང་སེར་སྐྱ་དུ་མའི་འབུལ་
བསྐུར་ཡོད་པ་རྣམས་བླངས་ཏེ། གོང་མའི་བཀའ་ལན་གྱིས་མཚོན་སོ་སོའི་ལན་དང་མི་སྣ་རྣམས་
ལ་བདག་རྐྱེན་བཟང་པོ་དང་བཅས་ཏེ་ཐོན་པར་བྱས། ཟླ་བ་གསུམ་པ་ནས་སྔགས་ཁང་དུ་ཟླ་
སྦྲེལ་བཀའ་འགྱུར་གསུང་སྒྲོགས་དང་། ཆོས་སྲུངས་ཀྱི་བསྐང་གསོ། དབེན་དགོན་དང་དགའ་
ལྡན་རབ་རྒྱས་སུ་གསེར་འོད་གསུང་སྒྲོགས། འདི་ཁར་ཚོ་བསྡུས་བརྒྱ་ཁག་གིས་གཟུངས་བསྡུས་
དང་གདུགས་དཀར། གངས་ཅན་ཆོས་འཕེལ་དུ་གདུགས་དཀར་དང་སྒྲོལ་མ་ཚེ་གཟུངས།
རྒྱང་རོ་གསེར་སྡིངས་དང་སྲད་ནོར་བུ་ཆོས་འཁོར་དུ་བསྐལ་བཟང་གདུགས་ཤེར་བཅས་ཟླ་སྐོར་
མཛད་པར་རྒྱུན་པའི་ཇ་ཚུལ་དང་། ཡོན་དུ་འབྲུ་ཁལ་གསུམ་རེའི་རྩིས་ཀྱི་གོས་དར་ཕུལ། ཟླ་བ་
བཞི་པའི་མགོ་ནས་བཟུངས་ཡོངས་ཀྱི་དགེ་བའི་བཤེས་གཉེན་པུཎྱ་ཀི་རྟིའི་ཞལ་སྔ་ནས་ལ།
བསླབ་པ་ཀུན་ལས་བཏུས། རྗེ་བདག་ཉིད་ཆེན་པོའི་གསུང་ལམ་རིམ་ཆེ་ཆུང་གཉིས། ཚུལ་
ཁྲིམས་ལེའུའི་རྣམ་བཤད་བྱང་ཆུབ་གཞུང་ལམ། བླ་མ་ལྔ་བཅུ་བའི་བསྟོད་པ། རྒྱལ་བ་ཁྱབ་
བདག་རྡོ་རྗེ་འཆང་ཆེན་པོའི་ལམ་གྱི་རིམ་པ། བདེ་མཆོག་རྩ་རྒྱུད་དང་དེའི་འགྲེལ་པ་སྦས་དོན་
ཀུན་གསལ། བདེ་མཆོག་ལོ་ཨི་པའི་རྣམ་བཤད་འདོད་འཇོ། བདེ་མཆོག་རྫོགས་རིམ་གྱི་རྣམ་
བཤད་དངོས་གྲུབ་སྙེ་མ། ལོ་ཨི་པའི་རྫོགས་རིམ་དམར་ཁྲིད་རྣལ་འབྱོར་ཆེན་པོའི་ཁྲིད་ཅེས་བྱ་
བ། དྲིལ་བུ་རིམ་ལྔའི་རྣམ་བཤད་སྦས་དོན་ལྟ་བའི་མིག་འབྱེད། ལོ་ཨི་པའི་སྒྲུབ་ཐབས་བདེ་
ཆེན་གསལ་བ། ་བདེ་མཆོག་དྲིལ་བུ་པའི་སྒྲུབ་ཐབས་དགོངས་པ་རབ་གསལ། རིམ་ལྔ་གསལ་
སྒྲོན། ཡེ་ཤེས་རྡོ་རྗེ་ཀུན་ལས་བཏུས་དང་དེའི་འགྲེལ་པ། ལྷ་མོ་བཞིས་ཞུས་ཀྱི་རྒྱུད་དང་དེའི་
འགྲེལ་པ། འཕོ་ཊཱིཀ་གསེར་གྱི་སྒོ་འབྱེད། རྣལ་འབྱོར་བཞི་རིམ་གྱི་ཊིཀྐ། འཇམ་དཔལ་ཞི་ཁྲོ་
གཉིས་ཀྱི་བསྲུང་བ་དདྲན་ཨཱ་ཙཱ་རྱའི་མན་ངག་ལས་བྱུང་བ། འཇིགས་བྱེད་ཀྱི་རྩའི་དག་སྦྱོར།
ཀྱེ་རྡོར་ཟིན་བྲིས། བདག་མེད་མའི་སྒྲུབ་དཀྱིལ་ཟིན་བྲིས་རྣམས་དང་། སྤྲིན་དྲལ་བའི་མན་
ངག་རྗེ་ཐམས་ཅད་མཁྱེན་པས་མཛད་པ། མཁས་གྲུབ་རིན་པོ་ཆེས་མཛད་པའི་རྩ་ལྟུང་རྣམ་
བཤད། སྦོམ་པོ་བརྒྱད་པའི་རྣམ་བཤད། བླ་མ་ལྔ་བཅུ་པ། རྩ་ལྟུང་བཅུ་བཞི་པ། སྦོམ་པོ་
བརྒྱད་པ། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་གསང་བའི་རྣམ་ཐར་འོད་ཟེར་
སྐུ་སྐྱེ་ལ་གནང་བ། ཡང་རྗེའི་གསུང་འཇུག་པའི་རྣམ་བཤད་དགོངས་པ་རབ་གསལ་དང་།
་ 125



དྲང་ངེས་རྣམ་འབྱེད་ལེགས་བཤད་སྙིང་པོ། དེའི་དཀའ་འགྲེལ་ཐམས་ཅད་མཁྱེན་པ་དགེ་
འདུན་རྒྱ་མཚོས་མཛད་པ། གསང་བ་འདུས་པའི་བཤད་རྒྱུད་དགོངས་པ་ལུང་སྟོན་ལེའུ་བཅུ་
གཉིས་པ། དཔལ་གསང་བ་འདུས་པའི་བཤད་རྒྱུད་རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་
འཕྲེང་བ་མངོན་པར་བརྗོད་པ། རྒྱུད་ཐམས་ཅད་ཀྱི་རྒྱལ་པོ་གསང་བོ་རྣམ་པར་འབྱེད་པ་ཞེས་
བྱ་བ་ལེའུ་དྲུག་ཅུ་རྩ་བརྒྱད་པ། ཡེ་ཤེས་རྡོ་རྗེ་ཀུན་ལས་བཏུས་པ་ཞེས་བྱ་བའི་རྣལ་འབྱོར་ཆེན་
པོའི་རྒྱུད་དང་། དཔལ་རྡོ་རྗེ་སྙིང་པོ་རྒྱན་གྱི་རྒྱུད་རྣལ་འབྱོར་ཆེན་པོའི་དེ་ཁོ་ན་ཉིད་ཅེས་བྱ་བ་
དང་། དཔལ་རྡོ་རྗེ་འཇིགས་བྱེད་ཀྱི་རྒྱུད་རྟོག་པ་བདུན་པ། ..ངན་སོང་ཐམས་ཅད་ཡོངས་སུ་
སྦྱོང་བའི་རྒྱུད་ཀྱི་རྒྱལ་པོ། ཏིང་ངེ་འཛིན་རྒྱལ་པོའི་མདོ། དཔལ་སྡོམ་པ་འབྱུང་བའི་རྒྱུད་ཀྱི་
རྒྱལ་པོ། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་རྒྱས་པ་ཞེས་བྱ་བ་ཐེག་པ་
ཆེན་པོའི་མདོ་བརྒྱད་བརྒྱ། ： བློ་སྦྱོང་མཚོན་ཆ་འཁོར་ལོ་དང་རྨ་བྱ་དུག་འཇོམས། རྒྱལ་སྲས་
བཀའ་འབུམ་ཡོངས་རྫོགས། བློ་སྦྱོང་དཔལ་ཡེ་མ། སྤྱན་སྔ་བློ་གྲོས་རྒྱལ་མཚན་གྱིས་མཛད་པའི་
ཐོག་མའི་བློ་སྦྱོང་རྣམས་ཀྱི་ལུང་ལེགས་པར་མནོས་ཤིང་། འདི་སྐབས་ཐོས་བསམ་ཤིན་ཏུ་འཕེལ་
བ་བྱུང་། ཟླ་བ་དགུ་པའི་ནང་དུ་ཡོངས་རྫོགས་བསྟན་པའི་མངའ་བདག་དོན་གྱི་སླད་དུ་མཚན་
ནས་སྨོས་ཏེ་མཁན་པོ་རིན་པོ་ཆེ་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོའི་ཞལ་
སྔ་ནས་ཀྱང་ཕེབས་བྱུང་བ་སྐུ་ན་སྨིན་པར་མ་ཟད་མཆོད་ཡུལ་བླ་ན་མེད་པ་ཡིན་གཤིས་བཞུགས་
ཡུལ་ཀྱང་བླ་བྲང་རང་དུ་ཕུལ། གསུང་ཆོས་གལ་ཆེ་དམིགས་བསལ་རིགས་བཀའ་དྲིན་བསྐྱང་
དགོས་ཚུལ་སྙན་གསན་ཕབ་པར། གཏོར་ཆེན་དྲུག་ཅུ་པའི་སྐོར་གྱི་གདམས་པ་ཞལ་ཤེས་ཀྱི་
རིགས་དུ་མ་དང་། གཞན་ཡང་རྡོ་རྗེ་འཇིགས་བྱེད་སོགས་ཀྱི་དཀའ་གནས་ཐེ་ཚོམ་དུ་ལུས་
རིགས་རྣམས་ཀྱི་དོགས་གཅོད་ཞུས་པར་མཐའ་ཆོད་པའི་བསླབ་སྟོན་ཞིབ་ཏུ་ཕེབས། - གཞན་
ཡང་དམ་པ་རང་ཉིད་ཀྱིས་མཛད་པའི་ནམ་མཁའ་སྒོ་འབྱེད་ཀྱི་དབང་བསྐུར་ཚུལ། ： བློ་སྦྱོང་སྡུག་
བསྔལ་ལམ་འཁྱེར་དང་དོན་བདུན་མའི་འགྲེལ་པ། འཁོར་ལོ་སྡོམ་པའི་དཀྱིལ་ཆོག །ལྷོ་སྒོའི་ཆོ་
ག་ཞིབ་བཤད། འདུས་པའི་རྡུལ་ཚོན་ཆབ་ལ་འདྲེན་ཚུལ་དང་། ཀླུ་གཏོར་བྱ་ཚུལ། སཙྪའི་ཆོ་
གའི་སྐོར་སོགས་ཉེ་བར་མཁོ་བ། ཡི་གེ་བརྒྱ་པའི་འགྲོལ། དྲིལ་བུ་ལྷ་ལྔའི་མངོན་རྟོགས། རུས་
ཆོག ལམ་རིམ་ཚིགས་བཅད་མ་ཞི་གནས་ཀྱི་ཡིག་ཆུང་དང་བཅས་པ། བློ་སྦྱོང་དོན་བདུན་མའི་
རྩ་བ། ལམ་རིམ་གསོལ་འདེབས་ཀྱི་འགྲོལ་བླ་མ་དྲུང་པས་མཛད་པ་རྣམས་ཀྱི་ལུང་དང་། གྲུབ་
126



རྒྱལ་ལུགས་ཀྱི་ཚེ་དབང་
། སྐྱེར་སྒང་ལུགས་ཀྱི་རྟ་མགྲིན་གྱི་རྗེས་གནང་། འཇམ་དབྱངས་ཆོས་
སྐོར་ནང་གི་ཆོས་རྒྱལ་ཕྱི་ནང་གསང་གསུམ། འཇམ་དབྱངས་དཔའ་བོ་གཅིག་པའི་རྗེས་གནང་
སོགས་དམ་པ་ཆོས་ཀྱི་བདུད་རྩི་ཟླ་བ་བཅུ་གཉིས་པའི་ཚེས་བརྒྱད་ཀྱི་བར་དུ་སྩལ་བས་བདག་
བློའི་བུམ་པ་ཡོངས་སུ་བཀང་། དེ་ནས་རེ་ཞིག་མཁན་ཆེན་རྡོ་རྗེ་འཛིན་པ་ཆེན་པོས་སྐུ་མཚམས་
བཅད་རྒྱ་གནང་ཞིང་། བདག་ཉིད་ཀྱིས་མཚམས་ཁོངས་སུ་ཆོས་ཉན་པ་དང་སློབ་གཉེར་སོགས་
ལ་བརྩོན་པ་གང་ཆེ་བགྱིས། འདི་སྐབས་སུ་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་
བསྙེན་པ་ཞིག་བྱ་བར་འདོད་ནས་མཁན་ཆེན་རྡོ་རྗེ་འཛིན་པ་ཆེན་པོར་ཇི་ལྟར་བྱ་བའི་ཚུལ་
རྣམས་ཞུས་ཏེ་དེའི་བསྙེན་པ་དང་། ཉི་མ་གཟའ་འཛིན་ཞིག་དང་བསྟུན་ནས་བདེ་མཆོག་ལྷ་
ལྔའི་བསྙེན་པ་ཡེ་ཤེས་འབེབས་སྔགས་དང་བཅས་པ་བྱས་ཤིང་། དེ་སྐབས་ར་ལོ་སྐུ་སྐྱེ་འགྲུལ་
སྡེབས་བ་ཁ་ཤས་བཅས་བྱུང་བར་ངོ་བོ་གལ་ཆེའི་རིགས་ལ་ངོས་འཕྲད་དང་བྱིངས་ལ་རྒྱང་འཕྲད་
བཏང་། ཚེས་ཉི་ཤུ་སྐོར་ནས་རླུང་འཚུབ་ཆེ་བ་སོགས་མཚན་ལྟས་ངན་པ་འགའ་ཞིག་བྱུང་བའི་
མུ་ནས། མཁན་ཆེན་རྡོ་རྗེ་འཛིན་པ་ཆེན་པོར་ཐོག་མར་མགུལ་ཆམ་ཞིག་བྱུང་བས་རྐྱེན་བྱས་སྐུ་
ཚད་མཁྲིས་པའི་ལྷུན་བབས་ལྕི་བར་སྐུའི་རིམ་གྲོ་སོགས་ཡང་དག་བསྒྲུབས་ཤིང་། གཞན་ཡང་ལོ་
འདི་ནང་དུ་བཅུ་གསུམ་དུས་ཆེན་གྱི་མང་འགྱེད། དཔྱིད་ཆོས། དབྱར་གནས། སྟོན་ཆོས་
རྣམས་ཀྱི་ཕྱག་འགྱེད་ཀྱང་སྔར་རྒྱུན་ལྟར་བསྒྲུབས། དུས་གཏོར་སྐབས་ཀྱང་བསྟན་བསྲུང་རྒྱུ་
མཚོར་མཆོད་སྤྲིན་སྙན་ཤལ་བཅས་ཕུལ་ཏེ། འཕྲིན་བཅོལ་ཡང་དག་པར་བགྱིས། རབ་བྱུང་
ཞེས་པ་མེ་མོ་ཡོས་ཀྱི་གནམ་ལོ་གསར་དུ་བཞད་པའི་སྔ་དྲོ་བླ་མ་ཡི་དམ་ཆོས་སྲུངས་རྒྱ་མཚོའི་
ཚོགས་ལ་སྔར་བཅོལ་ལེགས་པའི་གཏང་རག་དང་། ད་འཆོལ་ལེགས་པའི་གསོལ་འདེབས་སུ་
དམ་རྫས་མཆོད་གཏོར་བསམ་གྱིས་མི་ཁྱབ་པས་དགྱེས་པ་བསྐྱེད་ཅིང་། སྦྱིན་བདག་སོག་བོད་
སོགས་མགྲོན་རྣམས་དགའ་སྟོན་གྱིས་མགུ་བར་བྱས། སྤྱི་སྐྱུར་དང་ཆོ་འཕྲུལ་སྨོན་ལམ་ཡང་རིམ་
གྱིས་ཚུགས་པར་ཚོགས་དབུར་འགྲོ་མ་བདེ་ཡང་སྨོན་ལམ་གོང་འཕེལ་ཞེས་གླེང་། ལོ་ཟླ་སྔོན་
མར་མཁན་ཆེན་རྡོ་རྗེ་འཛིན་པ་ཆེན་པོར་སྐུ་ཚད་མཁྲིས་པའི་སྙུན་གཞིས་ཟིན་པ་དྭངས་བསྐྱེད་
མེད་པའི་ཁར་ཟླ་བ་འདི་ཁའི་ཚེས་བཅུའི་ནུབ་སྐུ་ཁམས་ཤིན་ཏུ་ཉོག་པ་འདུག་ཟེར་བ་ཐོས་
བསམ་བཟོད་ནས་དགའ་ལྡན་གྱི་འཁོར་སྒོ་བརྒྱུད་མཇལ་བར་ཕྱིན་ཏེ་སྐུའི་སྙུན་དྲི་ལེགས་པར་
གསོལ་ཞིང་གུས་པས་བཏུད། དེ་ཡང་མཁན་ཆེན་རྡོ་རྗེ་འཛིན་པ་འདི་ཉིད་ནི། མདོ་སྡེ་རྒྱན་
127



ལས། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པར་བརྩོན་བཅས་ལུང་གིས་ཕྱུག་
།དེ་ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བརྟེན། ཞེས་
དང་། གཞན་ཡང་། ཡུན་དུ་བསྟེན་ན་དགེ་ལ་ངང་གིས་སྦྱོར། །ཤེས་བྱ་མཐའ་དག་འཆད་ལ་
སྤོབས་པ་ཅན། །དོན་གྱི་སྙིང་པོ་ཐར་ལམ་སྟོན་མཁས་པ། ། གཏན་གྱི་སྐྱབས་གནས་ཡོངས་
འཛིན་བླ་མའི་འོས། ཞེས་སོགས་གསུངས་པའི་མཚན་ཉིད་ཐམས་ཅད་དང་ལྡན་པ། སྟོང་
གསུམ་ནོར་གྱིས་བཀང་སྟེ་བཙལ་ཀྱང་རྙེད་དཀའ་བའི་བླ་མ་བཀའ་དྲིན་མཚུངས་ཟླ་དང་བྲལ་བ་
ཡིན་གཤིས། འདི་ལྟ་བུའི་བཤེས་གཉེན་དམ་པས་བོར་ན་ཇི་ལྟར་བྱ་སྙམ་ཞིང་། བདག་ལྟ་བུར་
གང་གིའང་མཐུ་ནུས་མ་མཆིས་མོད་ཀྱང་། ཡི་དམ་ལྷ་དང་ཆོ་གའི་བྱིན་རླབས་ལ་བརྟེན་ཚེ་
དབང་ཞིག་ཕུལ་ན་བཞུགས་སུ་རེ་ནས། ཚེ་དབང་འབུལ་བའི་དམིགས་པ་གཏད་པ་དང་མཉམ་
དུ་སྐུ་གཟུགས་དྲང་པོར་བསྲངས་ནས་ཡུན་རིང་བའི་བར་དུ་བཞུགས་ཤིང་ཅུང་ཟད་སྐུ་དྭངས་
ཚུལ་བསྟན་པར། ཞབས་འབྲིང་བ་དག་ད་ལམ་རང་སྙུན་གཞི་འདིས་སྐྱོན་མི་འོང་བ་འདྲ་ཞེས་
གླེང་བ་བྱུང་འདུག་ཀྱང་། སྐུ་དེའི་གདུལ་བྱ་རྣམས་རྫོགས་པའི་དབང་གིས། དེ་ནུབ་ནམ་གྱི་
སུམ་གཉིས་ཙམ་འདས་པ་ཕྱིའི་མངོན་བྱང་སྐྱ་རེངས་འཆར་བ་དང་མཉམ་དུ་གཟུགས་སྐུ་གཟིམ་
ཆུང་དགའ་ལྡན་དུ་འཇོག་པ་གནང་ཞིང་ཡེ་ཤེས་ཀྱི་སྐུ་དག་པ་མཁའ་སྤྱོད་དུ་གཤེགས་པ་གདོན་
མི་ཟ་སྟེ། དེའི་སང་ཉིན་ནས་བཟུང་སྔར་གྱི་རླུང་འཚུབ་རྣམས་ཀྱང་ཉེ་བར་ཞི། བསེར་བུ་ཕྲ་མོ་
ཙམ་ཡང་མི་བརྒྱུ་《རྒྱུ་》ཞིང་ནམ་མཁའ་གཡའ་དག་པར་སྤྲིན་གསར་མཆོད་རྫས་ཀྱི་རྣམ་པ་
འཇའ་ཚོན་དང་བཅས་པ་གཟུགས་སྐུའི་ཟ་མ་ཏོག་ལ་འདུད་པའི་ཚུལ་དུ་བྱུང་བ་ནི། བདེ་
མཆོག་རྩ་རྒྱུད་ལས། རྣལ་འབྱོར་པ་རྣམས་འཕོ་ཚེ་དཔལ། ། ཁྲག་འཐུང་སྩོགས་ལས་རྣམ་
འབྱོར་མ། །མེ་ཏོག་སྣ་ཚོགས་ལག་ན་ཐོགས། །རྒྱལ་མཚན་བ་དན་སྣ་ཚོགས་དང་། །རོལ་
མོའི་སྒྲ་ནི་སྣ་ཚོགས་དང་། །གླུ་ཡི་མཆོད་པ་སྣ་ཚོགས་ཀྱིས། །མཁའ་སྤྱོད་གནས་སུ་འཁྲིད་པར་
བྱེད། །འཆི་བ་ཞེས་འདི་རྣམ་རྟོག་ཡིན། །དེ་འདྲའི་དཔལ་ཆེན་རྣལ་འབྱོར་མ། ། ས་སྟེང་ན་
ནི་རྙེད་པར་དཀའ། ཞེས་དང་། རྗེ་རིན་པོ་ཆེས། གོ་འཕང་མཆོག་དེ་ཚེ་འདིར་མ་ཐོབ་ན། །
འཆི་ཚེ་རྗེ་བཙུན་ཡབ་ཡུམ་འཁོར་བཅས་ཀྱིས། །ཡིད་འོང་མཆོད་སྤྲིན་སྙན་པོའི་རོལ་མོའི་སྒྲ། །
ངོ་མཚར་ལྟས་བཟང་མང་པོས་བསུ་བར་ཤོག ། དེ་ནས་འཆི་བའི་འོད་གསལ་ཟིན་མཛད་
ཅིང་། །ལམ་མཆོག་བསྒྲུབ་པའི་རིག་པ་འཛིན་པའི་གནས། །རྣམ་དག་མཁའ་སྤྱོད་གནས་སུ་
128



ཁྲིད་གྱུར་ནས། ། ཟབ་མོའི་ལམ་དེ་མྱུར་དུ་མཐར་ཕྱིན་ཤོག །ཅེས་སོགས་གསུངས་པ་དང་
མཚུངས་པར་སྐུ་ཚིགས་རྣམས་ལའང་ནམ་མཁའ་དྭངས་ཤིང་འཇའ་འོད་འཁྲུག་པ་དང་། སྐུའི་
ཟླ་མཆོད་ཀྱི་ཉིན་པར་ཡང་འཇའ་འོད་འཁྲུག་པ་བདག་ཉིད་ཀྱིས་མངོན་སུམ་དུ་མཐོང་བས་དད་
པའི་སྤུ་ལོང་གཡོ་བར་གྱུར་ཅིང་། རྗེ་ཞལ་སྔ་ནས་བློ་བཟང་མགོན་པོས་གཙོས་སྔགས་གྲྭ་པ་བཅུ་
བགྲངས་ཀྱིས་དགུང་ཞག་བཅུ་གསུམ་གྱི་བར་དུ་སྐུ་གདུང་ལེགས་པར་མཆོད། དེ་མཐུན་ཆོས་གྲྭ་
ཆེན་པོ་འདིས་མཚོན་གཙང་ཁུལ་གྱི་དགོན་སྡེ་རགས་རིམ་ལ་ཞབས་ཏོག་དང་། རྟེན་དྲུང་དུ་
མཆོད་པ་བཅས་བསྒྲུབས། དེ་ནས་དངུལ་གདུང་མ་གྲུབ་ཀྱི་བར་དུ་སྐུ་གདུང་རིན་པོ་ཆེ་ཟ་མ་
ཏོག་ཏུ་བཞུགས་སུ་གསོལ། དེ་ཡང་ཕ་རྒྱུད་གསང་བ་འདུས་པ་ལས། སངས་རྒྱས་ཐམས་ཅད་
མཆོད་ལས་སློབ་དཔོན་གྱི། །བ་སྤུ་གཅིག་མཆོད་བསོད་ནམས་ལྷག་གསུངས་ན། །སྐུ་གདུང་
རིལ་པོར་མཆོད་ན་ལྟ་ཅི་སྨོས། ། ཨ་ཏི་བཀོད་པའི་རྒྱུད་ཆེན་ལ་སོགས་པར། །སངས་རྒྱས་སྐུ་
གཟུགས་རིན་ཆེན་ལས་གྲུབ་པ། །དཔག་མེད་བགྱིས་ལས་བླ་མའི་སྐུ་འབག་གཅིག །བགྱིས་པ་
བསོད་ནམས་ཆེ་བར་གསུངས་པ་དང་། །རྡོ་རྗེ་འཆང་ལ་བསྐལ་པར་མཆོད་བསྟོད་ལས། །བླ་
མའི་སྐུ་འབག་མཆོད་པ་ལྷག་པར་གསུངས། ཞེས་པ་ལྟར། མཁན་ཆེན་རྡོ་རྗེ་འཛིན་པ་ཆེན་པོ་
དེ་ཉིད་ཅི་དང་མ་འདྲ་བའི་སྐུའི་འབྱོར་བ་ཆེ་བས་གསེར་དངུལ། ཕྲ་རྒྱན་སོགས་ཚན་ཆེ་བ་
འདུག་པའི་སྟེང་། བདག་ཉིད་ཀྱིས་ཀྱང་དད་པ་ཆེན་པོས་ཁུར་བླངས་ཏེ། དངུལ་སྲང་སྟོང་
ཕྲག་གཅིག་དང་གསུམ། ས་འཛིན། སྒོ་རྒྱན། བུམ་པའི་སྐེད་ཆིངས་དང་། དྲ་བ་དྲ་ཕྱེད་རྒྱན་
སོགས་ལ་གསེར་ཞོ་བརྒྱ་དང་བརྒྱད་ཅུ་གྱ་གཉིས་སེ་བ་བཅུ་གཉིས། ཟངས་ཁལ་བཅུ་དང་ཉག་
བཅུ་བཞི། ས་འཛིན་ནས་བཟུངས་ཉི་ཟླའི་བར་གྱི་ཕྲ་རྒྱན་ལ་མཎ་ཏོག་ཅིག །གཡང་ཊི་ཆེ་ཆུང་
བདུན། ཤེལ་རིགས་ཆེ་བའི་རྒྱན་བཅུ་དགུ། ། གཞན་ཡང་བྱུ་རུ་སྤོས་ཤེལ་གྱི་རིགས་མང་པོ་
དང་། པདྨ་རཱ་གའི་མདོག་ཅན་གྱི་ཤེལ་རྡོག་པོ་བརྒྱ་དང་རེ་དྲུག །སྒོ་རྒྱན་མ་གཏོགས་པའི་སྤོས་
ཤེལ་ལྔ་བཅུ་ང་དྲུག་དང་བྱུ་རུ་སོ་གཅིག །གཡུ་པད་ཆེ་བ་བཅུ་དང་མུ་ཏིག་ཆེ་བ་ལྔ། བདེ་ཆེན་
ལ་བཟང་གཡུའི་རྒྱན་མང་པོ་དང་། སྒོ་རྒྱུན་ལ་མུ་ཏིག་སུམ་བརྒྱ་དང་བཅུ་གཉིས། མུ་མེན་རྡོག་
དྲུག་ཅུ་རེ་དགུས་ལེགས་པར་བརྒྱན་ཏེ། ནང་བཞུགས་ཀྱི་གཙོ་བོ་སྐུ་གདུང་རིལ་བོ་དང་།
གཞན་ཡང་རིང་བསྲེལ་རྣམ་གསུམ་སོགས་བསམ་གྱིས་མི་ཁྱབ་པས་བྱུར་བུར་གཏམས་པ་དཀར་
ཆག་ལོགས་སུ་བཀོད་པ་ལྟར་ཡིན་ཅིང་། དེ་ལྟ་བུའི་དངུལ་གདུང་རིན་པོ་ཆེ་དེ་གསང་སྔགས་
129
，
，
- -
-
，
- -
-
--
-



རྒྱལ་བ་གྲྭ་ཚང་གི་འདུ་ཁང་དུ་བཞུགས་སུ་གསོལ། དེ་ནས་གཙང་རོང་ཁུལ་གྱི་དགོན་ཁག་སོ་
སོར་བཅུ་གསུམ་དུས་ཆེན་གྱི་མང་འགྱེད་ཕོན་ཆེ་བ་དང་། དཔྱིད་ཆོས་གཉིས་པ་དཔོན་སློབ་
ཆོས་ཐོག་ཏུ་གྲགས་པར་འདུས་པ་རྒྱ་མཚོར་ཕོགས་ཇ་ཚུལ་འགྱེད་སོགས་ལེགས་པར་ཕུལ། ཟླ་བ་
གསུམ་པའི་ནང་དུ་མཛོད་པའང་ཆིངས་དོན་ལེགས་པར་གྲུབ་ནས་འཁོར་བྱུང་བར་སྔགས་གྲྭ་
ཆོས་སྲུངས་རྣམས་ལ་གཏང་རག་གི་བསྐང་གསོ་རྒྱས་པར་ཕུལ། གཞན་ཡང་ལོ་སྔོན་མ་དང་འདི་
ལོའི་ནང་དུ་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་བསྟན་
འགྲོའི་དཔལ་མགོན་དུ་ཞབས་པད་བསྐལ་བརྒྱར་གཡོ་བ་མེད་པར་འཚོ་ཞིང་གཞེས་དགོས་པའི་
གསོལ་འདེབས་ཞུ་རྟེན། མགོན་པོ་ཚེ་དང་ཡེ་ཤེས་དཔག་ཏུ་མེད་པ་དང་། ཚེ་སྦྱིན་ཡིད་བཞིན་
འཁོར་ལོའི་སྣང་བརྙན་བཀྲ་ཤིས་ལི་མ་བྱོན་ལེགས། དངུལ་དཀར་གྱི་མཎྜལ། ན་བཟའ་སྐོར།
བཞུགས་སྟན། སྐུ་སྙེ། ཞལ་དཀར། དངུལ་ལྡོང་། དངུལ་གཞོང་
། གསེར་སྲང་འཁོར། ཇ་
ནག་པོ་འཁོར་དྲུག །རྟེན་ཁེབས། ཁ་ཐི་སོགས་བཟང་གོས་སྣ་ཚོགས། ལིང་། སྨན་རྙིང་།
འགང་། བྱང་དར་སོགས་དར་ཆའི་རིགས། རྒྱ་རས། སྟོད་རས་སོགས་དང་བཅས་ཚན་གྲངས་
མགོ་བཅས་ལོར་རེར་ཉེར་གཅིག་རེ་དང་། སྡེ་སྲིད་རིན་པོ་ཆེར་ཡང་ཁ་བཏགས་ཟུང་འབྲེལ།
མགོན་པོ་ཚེ་དཔག་མེད་ཀྱི་སྣང་བརྙན། དངུལ་གྱི་མཎྜལ། ན་བཟའ། གསེར་ཐུམས། དངུལ་
གྱི་ད་སྦག །བླ་བྲེ། རྟེན་ཁེབས། ཇ་ནག་པོ་འཁོར་དྲུག །བཟང་གོས། ལིང་། སྨན་བྱང་།
རས་ཆ་སོགས་ཀྱི་ཚན་གྲངས་བཅུ་གཅིག་རེ། སྐུ་ཞབས་གྲྭ་ཚང་བ་རྣམས་ལ་མང་ཇ། བསྔོ་རྟེན་
རྣམ་གཞག །འགྱེད་གྲྭ་པ་རེར་ཁ་བཏགས། དངུལ་སྲང་། གོས་ཁ་རེ་བཅས་དང་། སེར་
འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས། རྨེ་རུ། ཕ་བོང་ཁ། དགེ་འཕེལ་
བཅས་པར་མང་ཇ། བསྔོ་རྟེན་རྣམ་གཞག །འགྱེད་ཁ་བཏགས་སུམ་ཅུ་སྐོར། བཟང་གོས་སྣ་
ཚོགས་ཡུག་ལྔ་བཅུ། ལེ་བརྒན་བཟང་པོའི་བླ་བྲེ། གོས་ལིང་སོགས་ཀྱི་བེར་སྣ་ཚོགས། གསེར་
སྒ། ར་མ་ལུག སྒ་དམར་དངུལ་ཤན་མ་སོགས་སྒོ་འཁོར་ཆ་འགྲིག་ཉི་ཤུ་སྐོར་རྣམས་ཕུལ་བས་
མཚོན་མཁན་སློབ་དགེ་འདུན་གྱི་སྡེ་དང་བཅས་པ་དགྱེས་པར་བྱས། དེ་ནས་ཟླ་བ་དྲུག་པའི་
ཚེས་ལྔའི་ཉིན་མཁན་ཆེན་རྡོ་རྗེ་འཛིན་པ་ཆེན་པོའི་གདུང་ཁང་དངུལ་གདུང་རིན་པོ་ཆེར་སྔགས་
གྲྭ་པ་རྣམས་ཀྱིས་དཔལ་གསང་བ་འདུས་པ་མི་བསྐྱོད་པའི་སྒོ་ནས་རབ་ཏུ་གནས་པ་རྒྱས་པ་དང་།
བདག་ཉིད་ཀྱིས་ཀྱང་རྟེན་འབྲེལ་སྙིང་པོ་བཟླས་པའི་མེ་ཏོག་འཐོར་རྒྱུ་དང་བསྙེན་བཀུར་ཞབས་
130



ཏོག་ཕུན་སུམ་ཚོགས་པ་དང་། ཇི་སྲིད་བར་མཆོད་པའི་རྒྱུན་བཟང་པོ་ཡང་བཙུགས། ཚེས་
བརྒྱད་ལ་ཤར་ཕྱོགས་གོང་མ་རྒྱལ་པོའི་གསེར་ཡིག་སྐྱེས་བཟང་པོ་དང་བཅས་སྐྱེལ་བར་དོན་གྲུབ་
དཀའ་བཅུ་དང་། གྲགས་པ་དགེ་སློང་འཁོར་བཅས་འབྱོར་པར་ངོ་བོ་གཉིས་ལ་ངོས་འཕྲད་
དང་། བྱིངས་ལ་རྒྱང་འཕྲད་མེ་ཏོག་འཐོར་དགོས་ཚུལ་བཞིན་གཏོར་ནས། མི་རིང་བར་གོང་
མ་ཆེན་པོའི་གསུང་ལན་འབུལ་རྟེན་བཟང་པོ་དང་། གཞན་མ་འབུལ་བསྐུར་ཕོན་ཆེ་བ་འདུག་ ་
པ་སོ་སོའི་ལན་འདེབས། མི་སྣ་འཁོར་བཅས་ལ་ཐོན་ཆས་བཟང་པོ་དང་བཅས་ཐོན་པར་བྱས།
ཚེས་བཅོ་ལྔའི་ཉིན་ཁལ་ཁ་འཇམ་དབྱངས་སྤྲུལ་པའི་སྐུ་དང་།- ཐུ་ཤེ་ཡེ་ཐུ་རྒྱལ་པོ།： སིདྡྷི་བྷི་
སོགས་ཀྱི་མི་སྣ་ཕོན་ཆེ་བ་འབྱོར་བ་སོ་སོའི་ལན་དང་མི་སྣ་རྣམས་ལ་བདག་རྐྱེན་ལེགས་པར་སྦྱར།
འདི་ཉིན་དབྱར་གནས་ཀྱི་སྦྱོར་བ་མཛད་ཅིང་། ཆོས་གྲྭ་འདིས་མཚོན་པའི་རི་ཁྲོད་ཀྱི་སྡེ་སོགས་
དགོན་ཁག་མང་པོར་དབྱར་གནས་རིང་མཆོད་པ་བླ་ན་མེད་པས་མཆོད། དེ་ནས་བཅད་
མཚམས་ཀྱི་མུར་ཟླ་བ་བདུན་པའི་ཚེས་བཅོ་བརྒྱད་ནས། ཟླ་བ་དགུ་པའི་ཉེར་བརྒྱུད་ཀྱི་བར་ལ་
སློབ་དཔོན་རིན་པོ་ཆེ་བློ་བཟང་མགོན་པོ་ལ་དཔལ་གསང་བ་འདུས་པའི་འགྲེལ་པ་བཞི་སྦྲགས་ཀྱི་
བཤད་ལུང་དང་། མཁས་གྲུབ་ཐམས་ཅད་མཁྱེན་པས་མཛད་པའི་དཔལ་རྡོ་རྗེ་འཇིགས་བྱེད་ཀྱི་
བསྐྱེད་རིམ་སྟོང་ཆ་ཁ་སྐོང་འབྲོང་རྩེ་བློ་གྲོས་ཆོས་སྐྱོང་གིས་མཛད་པ་དང་བཅས་པ། འཇུག་རྩ་
རང་འགྲེལ་དང་བཅས་པ། འགྲེལ་པ་དོན་གསལ། རྗེ་རིན་པོ་ཆེས་མཛད་པའི་རྩ་ལྟུང་རྣམ་
བཤད་དང་། སྦྱིན་སྲེག་དངོས་གྲུབ་རྒྱ་མཚོ། དཔལ་རྡོ་རྗེ་འཇིགས་བྱེད་ཆེན་པོའི་མངོན་རྟོགས་
ཟ་མ་ཏོག །འདུལ་བ་འཛིན་པ་གྲགས་པ་རྒྱལ་མཚན་གྱིས་མཛད་པའི་གཞི་གསུམ་ཆོ་ག །བུ་
སྟོན་ཐམས་ཅད་མཁྱེན་པས་མཛད་པའི་འདུལ་བའི་ལས་ཆོག་ཞར་བྱུང་ཁྱིམ་པ་ལ་ཕན་གདགས་
པ་ཡན་གྱི་ལུང་རྣམས་ཞུས། འདི་སྐབས་སྔ་གང་ལམ་རིམ་ཆུང་བ་བཟུངས་ནས་སློབ་དཔོན་རིན་
པོ་ཆེ་བློ་བཟང་མགོན་པོའི་དྲུང་དུ་རྒྱུགས་ཤིག་ཕུལ་བར། ལམ་རིམ་གྱི་རྒྱུགས་འབུལ་བ་མང་
ཙམ་བྱུང་ཡང་ཚིག་བྱང་ཞིང་དག་ལ་བརྗོད་གཙང་པ་འདི་ལྟ་བུ་མ་བྱུང་ཞེས་དགྱེས་ཚོར་བླ་མེད་
ཀྱི་བསླབ་སྟོན་གནང་གི་འདུག་ཅེས་དགེ་བའི་བཤེས་གཉེན་བསོད་ནམས་གྲགས་པའི་ཞལ་སྔ་
ནས་གསུང་། དེ་ནས་ལམ་རིམ་ཆེན་མོ་ནས་ཀྱང་བཟུང་སྟེ་མཁན་ཆེན་རྒྱལ་བའི་དབང་པོ་
ཐམས་ཅད་མཁྱེན་གཟིགས་ཆེན་པོར་རྒྱུགས་ཤིག་འབུལ་འདོད་ཆེ་ཡང་བསམ་པ་བཞིན་མ་གྲུབ་
ཅིང་། འདི་སྐབས་དཔོན་རབ་བརྟན་སེང་གེ་དཔོན་གཡོག་རྣམས་འབྱོར་པས་ངོ་བོ་རྣམས་ལ་
131-



ངོས་འཕྲད་དང་བྱིངས་ལོ་རྒྱང་འཕྲད་བཏང་། ཟླ་བ་བཅུ་པའི་ཚེས་བཅོ་ལྔའི་ཉིན་དཔོན་རབ་
བརྟན་སེང་གེ་དཔོན་མོ་དང་བཅས་པར་ཟླ་བ་བྱུང་ངོ་ཅོག་གི་ཉ་སྟོང་ཚེས་བརྒྱད་ལ་བསྲུང་བའི་
བསྙེན་གནས་ཡན་ལག་བརྒྱད་པའི་སྡོམ་པ་འབོགས་དགོས་ཚུལ་བཞིན་ཕོག །དེ་ཉིན་རྒྱལ་པོ་ཁྲི་
བའི་སྲས་དགའ་ལྡན་བཀྲ་ཤིས་དང་། ཆོས་གྲྭ་ཆེན་པོ་འདི་ཁའི་སློབ་དཔོན་རྣམ་པ་བཅས་ལ་
མཚམས་ཁོངས་སུ་ངོས་འཕྲད་ཇ་གྲལ་དང་། སོ་སོར་མོལ་མཆིད་ཡང་དག་པའི་སྒོ་ནས་དགྱེས་
པ་བསྐྱེད། གཞན་ཡང་བསྟན་པ་སྤྱི་སྒེར་གྱི་རིམ་གྲོར་དམིགས་གཙང་རོང་ཁུལ་གྱི་དགོན་ཆེ་ཕྲ་
ཚང་མར་མང་ཇ་རྣམ་གཞག བསྔོ་རྟེན། གོས་ཆེན་གྱི་འགྱེད་བཟང་པོ་བཅས་དང་། ཆོས་གྲྭ་
ཆེན་པོ་འདི་ཁའི་སྔགས་ཁང་དུ་ཡང་ཆོས་སྲུངས་རྒྱ་མཚོའི་བསྐང་གསོ་དུ་མ་བསྒྲུབ་པའི་ཡོན་
དང་། འདུས་པ་རྒྱ་མཚོར་ཡང་མང་འགྱེད་ཀྱི་བསྙེན་བཀུར་ཡང་དག་པ་བསྐྲུན། དེ་ནས་
བཅད་མཚམས་དམ་པར་བྱས་ཏེ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་བསྙེན་པ་མཐར་
ཕྱིན་པ་ཞིག་བྱས་ཤིང་། དུས་གཏོར་ཆེན་མོ་དང་། ས་ཕོ་འབྲུག་ལོ་གསར་དུ་བཞད་པའི་ཆོས་
གཏོར། དགའ་སྟོན། : སྤྱི་སྒྱུར། ཆོ་འཕྲུལ་སྨོན་ལམ་སོགས་ཀྱང་སྔར་ལྟར་ཚུགས། འདི་སྐབས་
བསྙེན་མཚམས་ངོ་བོ་གྲོལ་བ་དང་ཤར་ཕྱོགས་གོང་མ་རྒྱལ་པོའི་མི་སྣ་ཕྱག་རྡོར་དགེ་སློང་དང་།
བྷུ་ཡན་ཐུ་གཉིས་གསེར་ཡིག་སྐྱེས་བཟང་པོ་དང་བཅས་འབྱོར་པས་རྟེན་འབྲེལ་ལེགས་ཤིང་ངོ་བོ་
གཉིས་ལ་ངོས་འཕྲད་དང་བྱིངས་ལ་རྒྱང་འཕྲད་བཏང་ནས་མི་རིང་བར་སོ་སོའི་ལན་འདེབས་
བདག་རྐྱེན་བཟང་པོ་དང་བཅས་ཐོན་པར་བྱས། ཟླ་བ་གཉིས་པའི་ནང་དུ་པཎ་ཆེན་ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཐུགས་སྲས་སྒྲུབ་པའི་རྒྱལ་མཚན་
འཛིན་པ་རྣམས་ཀྱི་མཆོག་ཏུ་གྱུར་པ་དྲུང་པ་བློ་བཟང་རྒྱལ་མཚན་དཔལ་བཟང་པོའི་ཞལ་སྔ་ནས་
ལ་ཕྱག་ཆེན་གྱི་ཁྲིད་ལུང་། འཇམ་དབྱངས་ཆོས་སྐོར་བྲིས་མ་ཅན་གྱི་ལུང་། གཅོད་ཁྲིད་ཐར་
འདོད་དེད་དཔོན་གྱི་ཁྲིད་ལུང་སྦྲགས་མ་རྣམས་ཞུས་ཤིང་། སྔ་གོང་ནས་རྟེན་གསར་བཞེངས་
བྱས་པ་རྣམས་ཀྱི་བཞུགས་གནས་ལྷ་ཁང་གསར་བཞེངས་དགོས་པའི་རྒྱུ་མཚན་མཐོང་བར་མོལ་
བ་ལྟར་ཟླ་བ་གསུམ་པའི་ཚེས་གསུམ་གྱི་ཉིན་དེའི་བཟོ་གྲྭ་ཡང་ཚུགས། གཞན་ཡང་མཁན་ཆེན་
རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་བསྟན་འགྲོའི་དཔལ་མགོན་དུ་
བསྐལ་བརྒྱར་འཚོ་ཞིང་གཞེས་དགོས་པའི་གསོལ་འདེབས་ཞུ་རྟེན་འབུལ་དཔངས་མཐོ་བ་དང་།
ཆོས་སྡེ་ཆེན་པོ་གསུམ་གྱིས་གཙོས་པའི་དབུས་ཁུལ་གྱི་དགོན་ཁག་བདུན་ལ་མང་འགྱེད་བཅས་
132



འབུལ་མི་ཆེད་རྫོང་བྱས། འདི་སྐབས་ཀྱང་འབྲུམ་ཐག་མ་ཆོད་པར་བརྟེན་མཚམས་ཁོངས་སུ་
གནས་དགོས་པ་བྱུང་བས་དཔོན་སློབ་ཆོས་ཐོག་གི་རིགས་ལུང་ལ་འགྲོ་མ་ཐུབ་ཅིང་ཆོས་ཐོག་གི་
འགྱེད་སྔར་བཞིན་ཕུལ། ས་ག་ཟླ་བའི་དུས་ཆེན་ཐོག་ཁྲོ་ཕུར་མ་ཕམ་མགོན་པོའི་མདུན་སར་སྣ་
ལྔའི་བརྒྱ་མཆོད། དགེ་འདུན་ལ་མང་ཇ་སྔར་བཞིན་དང་། དབྱར་གནས་སྐབས་ཆོས་གྲྭ་འདིས་
མཚོན་པའི་དགོན་ཁག་མང་པོར་བསྙེན་བཀུར། གཞན་ཡང་དབེན་ས་ཆོས་ཀྱི་ཕོ་བྲང་། སྲད་
རྒྱུད། ཆོས་འཁོར་དབུས་སྡིངས། དགའ་ལྡན་རབ་རྒྱས། རྒྱལ་ཆེན་རྩེ་ཆོས་སྡེ་རྣམས་སུ་དེང་
རང་གི་རིམ་གྲོར་དམིགས་ཟླ་བ་གཉིས་གསུམ་ཙམ་རྒྱལ་བའི་བཀའ་འགྱུར་གསུང་སྒྲོགས་དང་།
དབེན་དགོན་དུ་དགེ་སློང་བརྒྱད་ཀྱིས་ཡེ་ཤེས་མགོན་པོའི་གཏོར་སྒྲུབ་མཛད་པར་རྒྱུ་ཡོན་ཡང་
དག་པ་སྦྱར། དེ་ནས་ཟླ་བ་བདུན་པའི་བར་ལ་སློབ་དཔོན་རིན་པོ་ཆེ་བསོད་ནམས་གྲགས་པའི་
ཞལ་སྔ་ནས་ལ། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོས་མཛད་པའི་བདེ་མཆོག་དྲིལ་
བུ་ལུས་དཀྱིལ་གྱི་དཀྱིལ་ཆོག་རིན་པོ་ཆེའི་བང་མཛོད་དང་། དྲང་ངེས་རྣམ་འབྱེད། རྩ་ཤེའི་
ཊཱིཀ་ཆེན། རིག་ལྔ་གདན་རྫོགས། ལུ་ཨི་པའི་ལུགས་ཀྱི་བདེ་མཆོག་གི་རྫོགས་རིམ་རྣལ་འབྱོར་
ཆེན་པོའི་ཁྲིད། དྲང་ངེས་རྣམ་འབྱེད་ཀྱི་དཀའ་འགྲེལ་ཐམས་ཅད་མཁྱེན་པ་དགེ་འདུན་རྒྱ་
མཚོས་མཛད་པ་དང་། དམ་པ་དེ་ཉིད་ཀྱི་གསུང་གི་ལུང་མཁན་ཆེན་རྒྱལ་བའི་དབང་པོར་ཞུ་མ་
ཐུབ་པ་ཕལ་ཆེ་བ། གཞན་ཡང་དུས་འཁོར་བསྡུས་རྒྱུད་དང་། བྱམས་པ་དམ་བཅས་ཀྱི་
གཟུངས་ཕན་ཡོན་དང་བཅས་པ། ཡོན་སྦྱོང་བའི་གཟུངས། འཇམ་དབྱངས་དམ་བཅས་ཕན་
ཡོན་དང་བཅས་པ། མཁན་ཆེན་རྡོ་རྗེ་འཛིན་པ་དཀོན་མཆོག་རྒྱལ་མཚན་དཔལ་བཟང་པོས་
མཛད་པའི་འཇམ་དབྱངས་ཆོས་སྐོར་གྱི་རྗེས་གནང་ཆོག་སྒྲིགས། བེའུ་བུམ་སྔོན་པོའི་རྩ་བ།
འཇམ་དབྱངས་ཆོས་སྐོར་པར་ལ་འཁོད་པ་རྣམས་ཀྱི་ལུང་དང་། འཇམ་དབྱངས་ཆོས་སྐོར་ནང་
གི་ཆོས་རྒྱལ་གསུམ་མ་གཏོགས་པའི་རྗེས་གནང་རྣམས་ལེགས་པར་མནོས། ཟླ་བ་བདུན་པའི་
ནང་དུ་མཛོད་པ་བསྟན་འཛིན་རྒྱ་མཚོར་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་
བཞི་ཡོངས་སུ་རྫོགས་པ་ཞིག་དགོས་ཚུལ་བྱུང་བར་རྗེ་བདག་ཉིད་ཆེན་པོས་མཛད་པའི་བཅུ་
གསུམ་མ་གསུམ་གྱི་དཀྱིལ་ཆོག་གཞིར་བྱས། དབང་དོན་བརྡ་སྤྲོད་ཚུལ་སོགས་རྒྱལ་བ་རྡོ་རྗེ་
འཆང་ཆེན་པོའི་ལམ་གྱི་རིམ་པར་གསུངས་པ་རྣམས་དང་། གཞན་ཡང་དམ་པ་དུ་མས་དབང་
གི་རྣམ་གཞག་གསུངས་པ་རྣམས་ལ་ལེགས་པར་བརྟགས། མཁན་ཆེན་རྡོ་རྗེ་འཛིན་པ་ཆེན་པོའི་
133



ཞལ་ལས་བྱུང་བའི་མན་ངག་གིས་ཀྱང་བརྒྱན་ཏེ་སྟ་གོན་སྔོན་དུ་བཏང་ནས་དབང་བཞི་ཡོངས་སུ་
རྫོགས་པར་བསྐུར། འདི་སྐབས་འདི་ཁའི་མཚན་ཉིད་གྲྭ་ཚང་གསུམ་དུ་ཚོ་བསྡུས་བཞི་བརྒྱ་དང་
བརྒྱད་ཅུ་གྱ་གཅིག་ལ་བསྙེན་བཀུར་བསྟབས་ནས་རྒྱལ་བའི་བཀའ་འགྱུར་རོ་ཅོག་གསུང་སྒྲོགས་
མཛད་པའི་ཡོན་དུ། སྤྱིར་འབྲུ་ཁལ་ཉི་ཁྲི་ཐོབ་པའི་དངུལ། གོས་དར། སྒ་ཆས་སོགས་ཕོན་ཆེ་
བ་ཕུལ། དེ་ནས་ཡང་མཚམས་ཁོངས་སུ་དགེ་བའི་བཤེས་གཉེན་བསོད་ནམས་གྲགས་པའི་ཞལ་
སྔ་ནས་ལ་སྤྱོད་འཇུག །ཆེད་དུ་བརྗོད་པའི་ཚོམས། བསླབ་བཏུས། བཀའ་གདམས་གླེགས་
བམ་ཆ་ལག་དང་བཅས་པ་དང་། ལས་ཆེན་ཀུན་རྒྱལ་བས་མཛད་པའི་བཀའ་གདམས་ཆོས་
འབྱུང་རྣམས་ཀྱི་ལུང་ཞུས། ཟླ་བ་བརྒྱད་པའི་ནང་དུ་ལྷ་ཁང་གསར་བཞེངས་ཀྱང་ཧ་ལམ་གྲུབ་
ཅིང་། ཐ་སྐར་ཟླ་བའི་ཚེས་བཅུའི་ཉིན་འགྲུབ་སྦྱོར་དང་བསྟུན་ས་ལུང་པ་མ་ཆེན་བློ་བཟང་དར་
རྒྱས་ཀྱིས་རིང་འཚོའི་མཎྜལ་སྟོན་མོ་དང་བཅས་པ་རྒྱས་པར་བསྟར། དེ་ཉིན་རྡོ་རྗེ་འཛིན་པ་བློ་
བཟང་དོན་གྲུབ་པའི་ཞལ་སྔ་ནས་ཀྱིས་རྗེ་གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པའི་
བཀའ་འབུམ་གྱི་ལུང་གནང་བའི་དབུ་ཚུགས་པར་མཛད་ནས། ཟླ་བ་བཅུ་པའི་ཚེས་བཞི་ཡན་ལ་
བཀའ་འབུམ་ཡོངས་སུ་རྫོགས་པ་དང༌།། མཁས་གྲུབ་ཐམས་ཅད་མཁྱེན་པས་མཛད་པའི་འཁྲུལ་
འཁོར་རྣམ་བཤད་ཆེན་མོ། མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པའི་བེའུ་བུམ་མཁས་གྲུབ་
རྗེའི་ཞུས་དག་མ། འདུས་པའི་སྒྲུབ་ཐབས་རྣལ་འབྱོར་དག་རིམ་དང་དཀྱིལ་ཆོག་དབང་དོན་དེ་
ཉིད་གསལ་བ་རྣམས་ཀྱི་ལུང་དང་། ཀུན་རིག་གི་དབང་ཡོངས་སུ་རྫོགས་པ་བཀའ་དྲིན་དུ་སྩལ།
འདི་སྐབས་ནད་རིམས་ཞི་ཕྱིར་དུ་གཙང་རོང་གི་དགོན་བརྒྱ་ཕྲག་ལྷག་པ། རི་ཁྲོད་ཀྱི་སྡེ་བཅས་
སུ་མང་ཇ་སྦྱོར་སྦྲེལ་ཐོག་སྒྲོལ་ཤེར་ཚེ་གཟུངས་རྣམས་མཛད་པའི་ཡོན་དུ་ཁ་བཏགས་ཆེ་ཆུང་ཉིས་
སྟོང་དྲུག་བརྒྱ་བདུན་ཅུ་སྐོར། གོས་ཡུག་བཅུ། སྨན་རྙིང་ཁ་ཉིས་སྟོང་བརྒྱ་ཕྲག་དང་བརྒྱད་ཅུ།
རྟ་དྲུག་རྣམས་དང་བསྔོ་རྟེན་རྣམ་གཞག་བཅས་ཀྱིས་མཉེས་པར་བྱས། དེ་ནས་སློབ་དཔོན་རིན་
པོ་ཆེ་བསོད་ནམས་གྲགས་པའི་ཞབས་དྲུང་དུ་མཁས་གྲུབ་སངས་རྒྱས་ཡེ་ཤེས་ཀྱི་བཀའ་འབུམ་
ཡོངས་སུ་རྫོགས་པའི་ལུང་ཞུས། ཨ་མདོ་སོགས་འཕྲད་མི་མང་པོར་རྒྱང་འཕྲད་ཐོག་དངོས་པོའི་
སྟེར་ཆ་གཟབ་ཅིང་། དེ་སྐབས་འདི་ཁའི་ཚོགས་ཆེན་དུ་སྤྱི་འགྱེད་རྟ་བདུན་ཅུ་དོན་བདུན་ཕུལ།
ཟླ་བ་བཅུ་པའི་ཉེར་གཅིག་ནས་བཟུངས་རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་སྔ་ནས་ལ་
འདུལ་བ་འཛིན་པ་གྲགས་པ་རྒྱལ་མཚན་གྱིས་མཛད་པའི་ཀུན་རིག་གི་ཆོ་ག་ཆེན་མོ་དང་།
134



འཁྲུལ་འཁོར་རྣམ་བཤད་ཀྱི་ཞལ་ཤེས་ཡིག་ཆུང་དང་ཡང་ཆུང་སྐོར་གྱི་ལུང་དང་། ཟླ་བ་བཅུ་
གཅིག་པའི་ཚེས་བཞི་ནས་བཟུངས་རྡོ་རྗེ་འཕྲེང་བའི་དབང་ཡོངས་སུ་རྫོགས་པ་ཞུ་བའི་དབུ་
ཚུགས་པར་བྱས་ཏེ་ཐོག་མར་དཀྱིལ་འཁོར་ཉི་ ཤུའི་དབང་སྟ་གོན་དང་བཅས་པ་བརྩེ་བས་
བསྐྱངས་ནས། ཆོས་མཚམས་ཤིག་གནང་བའི་བར་ལ། དགུན་ཆོས་དང་པོའི་ཐོག་དགེ་འདུན་
ཉི་ཤུ་རེའི་སར་འགྱེད་གསེར་ཕག་རེ་དང་མགུར་ཞོ་རེ། བསྔོ་རྟེན་རྣམ་གཞག རྒྱུད་གྲྭར་ཡང་
ཚེ་ཆོག །བསྐང་གསོ་བཅས་མཛད་པར་རེར་ཁ་བཏགས། སྨན་ཁ། གོས་ཁ་རེ་རྣམས་ཕུལ་
ཞིང་། མཛོད་པ་བསྟན་འཛིན་རྒྱ་མཚོ་དང་སློབ་དཔོན་རིན་པོ་ཆེ་བློ་བཟང་དོན་གྲུབ་པའི་ཞལ་
སྔ་ནས་གཉིས་ལ་དམ་ཚིག་གསུམ་བཀོད་རྒྱལ་པོའི་དབང་དང་། ཚེ་དཔག་མེད་ལྷ་དགུའི་
དབང་། སྣ་ཚོགས་ཡུམ་དང་ཁྱུང་ནག་གི་རྗེས་གནང་། དམ་ཚིག་གསུམ་བཀོད་རྒྱལ་པོའི་སྒྲུབ་
དཀྱིལ་གྱི་ལུང་བཅས་དགོས་གསུང་བའི་ཐུགས་བཞེད་བསྐངས། ཟླ་བ་བཅུ་གཉིས་པའི་ནང་དུ་
དུས་གཏོར་ཆེན་མོའི་བསྐང་གསོ་སོགས་སྔར་རྒྱུན་བཞིན་ཕུན་སུམ་ཚོགས་པའི་ཐོག་ཤར་ཕྱོགས་
གོང་མ་ཆེན་པོའི་གསེར་ཡིག་པ་བསྟན་འཛིན་དགེ་སློང་དང་། ཇ་སག་ཐུ་ངག་དབང་རྒྱ་མཚོ་
གཉིས་འགྲུལ་སྡེབས་ཕོན་ཆེ་བ་དང་བཅས་འབྱོར་བས། ས་སྦྲུལ་གནམ་ལོ་གསར་དུ་བཞད་པའི་
དགའ་སྟོན་དང་བསྟུན་གོང་མའི་ཐམ་ཁ་སྐྱེས་དང་བཅས་པ་དང་། གཞན་ཡང་འབུལ་བསྐུར་དུ་
མ། ཁོང་རང་སོ་སོ་ནས་དངོས་འབུལ་རྒྱ་ཆེ་བ་བཅས་བྱུང་བར་བྱིངས་ལ་རྒྱང་འཕྲད་དང་། ངོ་
བོ་རྣམས་ལ་ངོས་འཕྲད་བཏང་ནས་མགྲོན་རྣམས་དགའ་སྟོན་གྱིས་མཉེས་པར་བྱས། སྤྱི་སྐྱུར་
དང་། རྒྱལ་བས་ཆོ་འཕྲུལ་ཆེན་པོ་བསྟན་པའི་དུས་མཆོད་ཀྱང་སྔར་ལྟར་ཚུགས་པའི་ངོས།
གོང་མའི་མི་སྣ་གཉིས་ལ་འཇམ་དབྱངས་དམར་སེར་དང་། སྒྲོལ་དཀར་སྤྱན་བདུན་མ། ཚེ་རྟ་
ཟུང་འབྲེལ་གྱི་རྗེས་གནང་རྣམས་བྱས་ཤིང་། གོང་མ་ཆེན་པོའི་བཀའ་ལན་གྱིས་དབུས་འབུལ་
བསྐུར་སོ་སོའི་ལན་དང་མི་སྣ་འགྲུལ་སྡེབས་དང་བཅས་སོ་སོར་སྟེར་ཆ་སོགས་བདག་རྐྱེན་མི་
དམན་པའི་སྒོ་ནས་ཚེས་བརྒྱད་ཀྱི་ཉིན་ཐོན་པར་བྱས། འདི་སྐབས་དཔོན་མོ་ཨ་ཁ་དྷས་ཀྱིས་
དྲེའུ་ལྔ་བཅུའི་འབུལ་སྐྱེས་བཏང་བ་འབྱོར་ཞིང་ཐ་ཡང་ཆིར་སྒྲོལ་དཀར་གྱི་རྗེས་གནང་ཞིག་ཀྱང་
བྱས། འདི་ལོ་རྒྱུ་འགྲུལ་སོགས་ཕོན་ཆེ་བའི་སྟབས་ཆོ་འཕྲུལ་དུས་ཆེན་སྐབས་དགེ་འདུན་ལ་
བསྙེན་བཀུར་ཕུན་སུམ་ཚོགས་པ་བྱུང་ཞེས་གླེང་། ཚེས་བཅུ་བཞིའི་ཉིན་མ་ཎི་དགེ་བསྐུལ་བས།
ཆོ་འཕྲུལ་དུས་ཆེན་ལ་སྐོར་བ་གསོག་པ་དང་། ཁྱེད་ཀྱི་ཞལ་བལྟ་བར་ཕྱོགས་མཐའ་དག་ནས་
135



འདུས་པའི་སྐྱེ་བོའི་ཚོགས་ཤིན་ཏུ་མང་བ་འདུག་པར་རྒྱང་འཕྲད་དགོས་ཞེས་ཟེར་བའི་འདོད་པ་
བསྒྲུབས་ཤིང་། ཆོས་གྲྭ་ཆེན་པོ་འདིས་མཚོན་པའི་གཙང་རོང་ཁུལ་གྱི་དགོན་ཁག་རི་ཁྲོད་ཀྱི་སྡེ་
སོ་སོ་དང་བཅས་པར་བཅུ་གསུམ་དུས་ཆེན་གྱི་མང་འགྱེད་སྔར་རྒྱུན་བཞིན་གཏོང་བའི་སྟ་གོན་
བྱས། དེ་ནས་ཟླ་བ་གཅིག་ལྷག་ཙམ་བྱ་བའི་རྒྱུན་གཞན་བཅད་ནས་གཙོ་བོར་ཡི་དམ་གྱི་ལྷ་
འགའ་ཞིག་གི་བསྙེན་བསྒྲུབ་དང་། ཐུན་མཚམས་སུ་ཕྱག་མཆོད་སློབ་གཉེར་སོགས་ལ་འགྲུས་
པར་བྱས་རྗེས། ཟླ་བ་གཉིས་པ་སྔ་མའི་ཉེར་བཞི་ནས་མཚུངས་མེད་རྡོ་རྗེ་འཆང་བློ་བཟང་དོན་
གྲུབ་པའི་ཞལ་སྔ་ནས་ལས་རྡོ་རྗེ་འཕྲེང་བའི་དབང་གིས་འཕྲོས་རྣམས་རིམ་གྱིས་ཞུ་བའི་མགོ་
ཚུགས་པར་བྱས་ཤིང་། ཟླ་བ་གཉིས་པ་རྟིང་མའི་ནང་དུ་དཔྱིད་ཆོས་གཉིས་པ་དཔོན་སློབ་ཆོས་
ཐོག་ཏུ་གྲགས་པར་འདུས་ཚོགས་ལ་དངུལ། གོས་དར། གྱོན་པའི་རིགས། ལྕགས་རས་སོགས་
ཀྱི་འགྱེད་ཕོན་ཆེ་བ་ཕུལ། འདི་སྐབས་རྒྱལ་པོ་ཁྲི་བའི་འཚམས་འདྲི་བ་འབྱོར་པར་རྒྱུངོ་འཕྲད་
བཏང་ནས་ཐོན་པ་བྱས་ཤིང་། ཟླ་བ་གསུམ་བའི་མགོར་རྡོར་བོད་ཀྱི་དཔོན་མོ་སོགས་འགྲུལ་པ་
ཕོན་ཆེ་བ་བཅས་འབྱོར་བར་རྒྱང་འཕྲད་བཏང་ཞིང་། ཚེས་བཅོ་ལྔའི་སྔ་དྲོ་ངོ་བོ་རྣམས་ལ་ངོ་
འཕྲད་དང་། དཔོན་མོར་དགེ་བསྙེན་གྱི་སྡོམ་པ་ཕོག །ཕྱི་དྲོ་རྡོ་རྗེ་འཛིན་པ་བློ་བཟང་དོན་གྲུབ་
པའི་ཞབས་དྲུང་དུ་དཔལ་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་
འཁོར་དུ་དབང་བཅུ་གཅིག་མཐའ་རྟེན་དང་བཅས་པ་འཕྲེང་བའི་ལུགས་ལྟར་ཞུས་ཤིང་འདི་
ཡན་གྱིས་དཀྱིལ་ཆོག་རྡོ་རྗེ་འཕྲེང་བ་ལས་གསུངས་བའི་ལྷ་རྣམས་ཀྱི་དབང་ཡོངས་རྫོགས་གྲུབ་པ་
དང་། དེའང་དཔལ་དུས་ཀྱི་འཁོར་ལོའི་དབང་འདི་དུས་བསྒྲིགས་པ་ལྟར་རྩ་རྒྱུད་གསུངས་བའི་
དུས་ཆེན་ཁྱད་པར་ཅན་དང་འགྲིག་པས་རྟེན་འབྲེལ་ཕུན་སུམ་ཚོགས་པ་བྱུང་ཞིང་། བཀའ་དྲིན་
མཚུངས་མེད་སློབ་དཔོན་རྡོ་རྗེ་འཛིན་པ་ཆེན་པོར་ཡང་དབང་ཡོན་སོགས་རྙེད་བཀུར་ཡང་དག་
པ་བགྱིས། ཉེར་ལྔའི་ཉིན་བྱང་ཆུབ་ལམ་གྱི་རིམ་པའི་བླ་མ་བརྒྱུད་པ་རྣམས་ཀྱི་སྣང་བརྙན་
གསར་བཞེངས་ཀྱི་རྟེན་གཙོའི་སྤྲ་བཟོ་ཚུགས་པར་སྤྲ་ཚིལ་དཀོན་པས་ལས་བྱེད་རྣམས་བློ་འཚེར་
བ་བྱུང་སོང་ཡང་མཆོག་གསུམ་བསླུ་བ་མེད་པའི་ཐུགས་རྗེས་ཚེགས་མེད་དུ་གྲུབ་ཅིང་། ཨ་ཆི་ཐུ་
མགོན་པོ་དང་། བྷིན་ཐུ་ཐའི་ཇི་གཉིས་ཀྱི་འཚམས་འདྲི་བ་འབྱོར་པར་ཡང་རྒྱང་འཕྲད་བཏང་
ངོས་རེ་ཞིག་མཚམས་ཁོངས་སུ་བསྙེན་སྒྲུབ་སློབ་གཉེར་སོགས་ལ་བརྩོན་པར་བྱས། ས་ག་ཟླ་བའི་
ནང་དུ་ཁྲོ་ཕུ་སྨོན་ལམ་ལ་མང་ཇ་གསུམ་དང་། དགེ་འདུན་སུམ་བརྒྱ་བཞི་བཅུར་འགྱེད་སྨན་ཁ་
136



རེ། རྣམ་གཞག རྗེ་བཙུན་མ་ཕམ་མགོན་པོའི་དབུ་ཐོག་ཏུ་གན་གོས་བཟང་པོའི་བླ་རེ་བྱང་
སྨན་གྱི་ཤམ་ལྡན་ལེགས་པ་དང་སྨོན་ཚིག་བྲིས་པའི་སྙན་ཤལ་མཛོད་བཏགས་ཆེ་བ། མཆོད་པ་
སྣ་ལྔ་བརྒྱ་རྩ་བཅས་རྫོང་ལྟ་བྱས་ངོས། གང་ཞིག་ཐུབ་པའི་ཟླ་བ་ཡིད་བྱེད་པ། །དེ་ཡི་མདུན་ན་
ཐུབ་པ་རྟག་ཏུ་བཞུགས། ཞེས་གསུངས་པ་བཞིན། མ་ཕམ་གཟུགས་སྐུའི་ཟླ་བ་ཡིད་མཚོར་
བཀོད་དེ། འཁོར་གསུམ་ཡོངས་སུ་དག་པའི་སྒོ་ནས་ཡན་ལག་བདུན་པ་འབུལ་བ་དང་།
མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་ཕྱོགས་དུས་གནས་སྐབས་ཐམས་ཅད་དུ་
དར་ཞིང་རྒྱས་ལ་ཡུན་རིང་དུ་གནས་ནས་ཕ་མར་གྱུར་པའི་འགྲོ་བ་མ་ལུས་པ་འཕྲལ་ཡུན་བདེ་བ་
བླ་ན་མེད་པའི་རོ་ལ་སྤྱོད་པར་གྱུར་ཅིག་པའི་སྨོན་ལམ་རྩེ་གཅིག་ཏུ་བཏབ། ཚེས་བཅོ་ལྔ་དུས་
བཟང་ཁྱད་པར་ཅན་གྱི་ཉིན་འདི་ཁའི་མཆོད་ཁང་གསར་བཞེངས་རྣམས་ཀྱི་ཤིང་རྩི་ཡང་ཚུགས་
པར་བྱས་ལ་མཆོད་ཁང་སོ་སོར་རྒྱ་མཆོད་ཀྱང་ཕུལ། ཟླ་བ་ལྔ་པའི་ཚེས་གཉིས་ཀྱི་ཉིན་འཇམ་
དབྱངས་གོང་མ་ཆེན་པོའི་གསེར་ཡིག་པ་ཆོས་རྗེ་རྒྱལ་བའི་འཕྲིན་ལས་པ་དང་། ཕྱག་རྡོར་བླ་མ།
ཐ་སྦག་རྫིར་གོ་ཆི་རྣམས་འབྱོར། ཚེས་བཅོ་ལྔའི་ཉིན་བཀའ་དྲིན་མཚུངས་མེད་རྡོ་རྗེ་འཛིན་པ་
བློ་བཟང་དོན་གྲུབ་པའི་ཞལ་སྔ་ནས་ཀྱིས་དཔལ་དུས་ཀྱི་འཁོར་ལོའི་རྡུལ་ཚོན་གྱི་དཀྱིལ་འཁོར་དུ་
མཁས་གྲུབ་ཐམས་ཅད་མཁྱེན་པའི་སྒྲུབ་དཀྱིལ་ལ་བརྟེན་ནས་དབང་ཡོངས་སུ་རྫོགས་པ་བརྩེ་
བས་བསྐྱངས། དེའི་སང་ཉིན་ཆོས་རྗེ་རྒྱལ་བའི་འཕྲིན་ལས་པ་ལ་ངོས་འཕྲད་དགོས་གསུང་དོན་
གྲུབ་པའི་ཞལ་སྔ་ནས་ཀྱིས་དཔལ་དུས་ཀྱི་འཁོར་ལོའི་རྡུལ་ཚོན་གྱི་དཀྱིལ་འཁོར་དུ་མཁས་གྲུབ་
ཐམས་ཅད་མཁྱེན་པའི་སྒྲུབ་དཀྱིལ་ལ་བརྟེན་ནས་དབང་ཡོངས་སུ་རྫོགས་པ་བརྩེ་བས་བསྐྱངས།
དེའི་སང་ཉིན་ཆོས་རྗེ་རྒྱལ་བའི་འཕྲིན་ལས་པ་ལ་ངོས་འཕྲད་དགོས་གསུང་བའི་ཐུགས་བཞེད་
བསྐངས་ཤིང་དངོས་འབུལ་རྒྱུ་ཆེ་བས་མཚོན་ཕུ་དུད་བླ་མེད་མཛད། ཚེས་བཅུ་བདུན་གྱི་ཉིན་
འཇམ་དབྱངས་གོང་མ་ཆེན་པོའི་ཐམ་ཁ་གནང་རྟེན་དུ་བཀྲ་ཤིས་རྟགས་བརྒྱད་ཀྱི་རི་མོས་སྤ་བའི་
ཁ་བཏེགས་ཆེ་ལེགས་ལྔ་དང་། ཆུང་བ་ཉི་ཤུ། དངུལ་དཀར་སྲང་དྲུག་ཅུ་ལས་གྲུབ་པའི་ལྡོང་མོ།
གོས་ཁྱད་འཕགས་ཡུག་བཅུ་བཅས་འདུག་པ་དང་། གོང་མ་ཆེན་པོ་ནས་བདག་ཉིད་ལ་རྒྱལ་བ་
བུ་རམ་ཤིང་པའི་ལུང་རྟོགས་ཀྱི་བསྟན་པ་སྤྱི་དང་། བྱེ་བྲག་ཁམས་གསུམ་འགྲོ་བའི་བླ་མ་ཙོང་ཁ་
པ་ཆེན་པོའི་རིང་ལུགས་བླ་ན་མེད་པ་འཛིན་སྐྱོང་སྤེལ་གསུམ་གྱི་ཆེད་དང་། ཕ་མར་གྱུར་པའི་
འགྲོ་བ་མཐའ་ཀླས་པ་འཕྲལ་ཡུན་ཕན་བདེ་བླ་ན་མེད་པ་འབྱུང་བའི་ཕྱིར་དུས་ཡུན་རིང་པོར་
137



འཚོ་དགོས་ཞེས་པའི་བཀའ་མཆིད་དང་། དེའི་རྟེན་འབྲེལ་བསྒྲིག་པའི་རྟེན་དུ། གོས་བཅད་
ལྡན་སེར་པོ་གསེར་སྐུད་ཀྱི་རྡོ་རྗེ་རི་མོ་ཅན་གྱིས་མཐོངས་བྱས་པ་ལ་མཐའ་ལྕགས་བཅད་ལྡན་སྣ་
ལྔ་པས་བྱས་པའི་འབོལ་སྟན་ཁ་གང་མ་ངོས་རེར་འདོམ་གང་ལྷག་ཙམ་ཡོད་པ་ལྔ། གོས་སྣ་ལྔའི་
འཕན་གསུམ། སྙེ་འབོལ་ཁྲི་དྲུག་འདེགས་དང་ཤིང་ལོ་རིན་པོ་ཆེ་དུ་མས་སྤྲས་པའི་མཐོངས་ལ་
མཐའ་གཤམ་ནུ་མུམ་རྣམ་གསུམ་གྱིས་བྱས་པ་བཀྲ་ཤིས་ཁ་བཏགས་སྤུས་ལེགས་ལྔའི་ཁ་དཀར་
ཡོད་པ་གཅིག །བཅད་ལྡན་སེར་པོའི་གོས་བེར་གོས་དམར་གྱི་ནང་ལྡན་གོང་པར་བྱུ་རུ་མུ་ཏིག་
སོགས་ཀྱིས་སྤྲས་པ་སྲམ་རྒྱུན་གཡས་གཡོན་དུ་གསེར་གྱི་ཨ་ལོང་ཆེན་པོ་རེར་ཁ་བཏགས་ཀྱིས་སྤུས་
པ་གཅིག །སྣམ་སེར་གྱི་པཎ་ཞྭ་མུ་ཏིག་གི་ཕྲ་བཀོད་ཡོད་པ་གཅིག །གོས་སེར་གྱི་སྣམ་སྦྱར་རྣམ་
ཕྲན་ཉེར་ལྔ་པར་མུ་ཏིག་གི་རྡོ་རྗེ་རིགས་ཡོད་པ་གཅིག །བླ་གོས། མཐང་གོས། རྔུལ་གཟན།
སྐ་རགས། གདིང་བ་རྣམས་དང་། གོས་མང་ནུག་སེར་པོ་དང་བཅད་ལྡན་སྔོན་པོས་བརྒྱན་
པའི་གོས་སྣ་ལྔས་རིམ་བཞིན་དཀྱིལ་རྒྱུན་བྱས་པ་ལ་ཕྱོགས་བཞིར་གོས་སྣ་ལྔའི་འཕན་གསེར་དང་
བྱུ་རུ་སོགས་རིན་པོ་ཆེའི་རིགས་བཏགས་པའི་ནུ་མུམ་སྣམ་གསུམ་གྱིས་གོང་ཤམ་བྱས་པའི་བླ་བྲེ་
ཁྱད་འཕགས་གཟིམ་ཆུང་ཉི་འོད་ཀྱི་སྟེང་བརྫིབས་ཁེབས་འགྲོ་བ་གཅིག །བཅད་ལྡན་སེར་པོའི་
ཡོལ་བ་གོས་སྣ་ཚོགས་ཀྱི་དཀྱིལ་རྒྱུན་དང་གོང་ཤམ་ཅན་གོས་དམར་གྱི་རྒྱབ་ལྡན་ཤིན་ཏུ་རིང་
ཞིང་སྤུས་ཁྱད་ཐོན་པ་གོས་སྣ་ལྔའི་འཕན་ཛར་བཏགས་པའི་ཨ་ལོང་དོན་གཉིས་ཡོད་པ་གཅིག །
གསེར་སྦྱངས་བཙོ་མ་ལྗང་བརྡུངས་ལས་གྲུབ་པའི་སྤྱི་བླུགས་རིན་པོ་ཆེའི་ཕྲ་ལྡན་དང་བཟེད་ཞལ།
དཀར་སྟེགས་བཀྲ་ཤིས་རྟགས་བརྒྱད་ཀྱི་རི་མོ་ཅན་རྣམས་དང་། གན་དཀར་ཁྱད་འཕགས།
གསེར་དངུལ་གྱིས་བརྒྱན་པའི་ཅོག་ཙེ་དམར་པོ་གཅིག་རྣམས་མི་སྣ་ངོ་མ་ལྔས་གཟིམ་ཆུང་ཉི་འོད་
དུ་བསྟར་བ་བྱུང་བར་རྒན་རབས་དག་གོང་མ་ཆེན་པོ་ནས་རྗེ་གོང་མའི་སྐབས་ཀྱང་མཆོད་ཡོན་
གྱི་གཟིགས་པ་མཐོ་ཞིང་གུས་མཆོད་བླ་མེད་མཛད་པ་ཞིག་ཡིན་ཀྱང་འདི་ལྟ་བུའི་གཟེངས་བསྟོད་
མ་བྱུང་ཞེས་གླེང་ཞིང་སྐྱེ་བོའི་ཚོགས་རྣམས་ངོ་མཚར་དུ་འཛིན་པ་བྱུང་། དེ་ཉིན་མི་སྣ་ངོ་བོ་
རྣམས་ལ་ངོས་འཕྲད་ཇ་གྲལ་དང་། འགྲུལ་སྡེབས་སོགས་བྱིངས་ལ་རྒྱང་འཕྲད་བཏང་ངོས་མི་
རིང་བར་གོང་མ་ཆེན་པོའི་བཀའ་ལན་དང་། འབུལ་བཀུར་ཕོན་ཆེ་བ་འདུག་པ་སོ་སོའི་ལན་
འདེབས། མི་སྣ་རྣམས་ལ་བདག་རྐྱེན་བཟང་པོ་དང་བཅས་ཏེ་ཐོན་པར་བྱས་རྗེས། རྡོ་རྗེ་
འཛིན་པ་བློ་བཟང་དོན་གྲུབ་པའི་ཞབས་དྲུང་དུ་འཕྲེང་བ་རྣམ་གསུམ་དང་སྒྲུབ་ཐབས་རྒྱ་མཚོ་རྒྱ་
138་



གཞུང་གི་ལུང་རྣམས་ཞུས། དེ་ནས་མཚམས་ཀྱི་བཅད་རྒྱུའི་མུར་སློབ་སྦྱོང་ལ་བརྩོན་པ་གང་ཆེ་
དང་། རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་སྔ་ནས་ལ་སྣར་ཐང་བརྒྱ་རྩ་ནས་འབྱུང་བའི་
ལྷ་རྣམས་ཀྱི་རྗེས་གནང་དང་དེའི་གཞུང་གི་ལུང་བཅས་ཞུས། དེ་ཡང་རྒྱལ་བའི་སྲས་པོ་ཞི་བ་
ལྷས། འགྲོ་བ་སྡུག་བསྔལ་སྨན་གཅིག་བུ། །བདེ་བ་ཐམས་ཅད་འབྱུང་བའི་གནས། །བསྟན་པ་
རྙེད་དང་བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །ཅེས་གསུངས་པ་ལྟར། འགྲོ་
བའི་སྡུག་བསྔལ་ཐམས་ཅད་སེལ་བའི་སྨན་དང་། བདེ་བ་ཐམས་ཅད་འབྱུང་བའི་སྒོ་ནི་རྒྱལ་
བའི་བསྟན་པ་ཁོ་ན་ཡིན་པ་དང་། དེ་ཡུན་རིང་དུ་གནས་ཤིང་འཕེལ་བའང་བསྟན་འཛིན་གྱི་
སྐྱེས་བུར་རག་པར་མ་ཟད། གངས་རིའི་ར་བས་བསྐོར་བའི་ཞིང་འདི་འཕགས་མཆོག་སྤྱན་རས་
གཟིགས་ཀྱིས་གདུལ་བའི་ཞིང་ཁམས་ཡིན་པ་དང་། མཁན་ཆེན་རྒྱལ་བའི་དབང་པོ་འདི་ཉིད་
ཀྱང་རང་ཅག་ཁ་བ་ཅན་པ་རྣམས་འཁོར་བའི་མེ་དོང་ལས་སྒྲོལ་བའི་ཆེད་དུ་འཕགས་མཆོག་སྤྱན་
རས་གཟིགས་ངུར་སྨྲིག་འཆང་བའི་ཚུལ་དུ་བསྟན་པ་ལགས་པས་རྒྱལ་བའི་བསྟན་པ་གནས་མི་
གནས་ཀྱང་འདི་ཉིད་ཞབས་པད་བརྟན་མ་བརྟན་གྱི་རྗེས་སུ་འགྲོ་ལྡོག་བྱེད་པ་གོར་མ་ཆག་སྙམ་
སྟེ། མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོ་བསྟན་འགྲོའི་དཔལ་
མགོན་དུ་ཞབས་པད་བསྐལ་བརྒྱར་བརྟན་དགོས་པའི་གསོལ་འདེབས་ཞུ་རྟེན་རྒྱལ་བ་ཚེ་དང་ཡེ་
ཤེས་དཔག་ཏུ་མེད་པའི་སྣང་བརྙན། དངུལ་དཀར་སྲང་ཉེར་གཅིག་ལས་གྲུབ་པའི་མཎྜལ། ན་
བཟའ་སྐོར། བཞུགས་སྟན། གསེར་དངུལ་གྱི་སྤྱོད་པ། བླ་བྲེ། རྟེན་ཁེབས། ཇ་འཁོར་དྲུག
རྒྱ་གོས། ཁ་བཏགས། ལིང་། འགང་། སྨན་བྱང་། རས་སོགས་དངོས་པོ་སྤུས་གཙང་བའི་
དགུ་ཚན་ཉེར་གཅིག །ཆོས་གཞིས་དགོན་ལག་ཁག་བཅས་ནས་བསྡུས་པའི་དངུལ་སྲང་བྱེད་
ཉིས་བརྒྱ་བཅས་དང་། སྡེ་སྲིད་རིན་པོ་ཆེར་ཡང་སྐུ་ཚེ་བསྲིང་བའི་རྟེན་འབྲེལ་དུ་སྒྲོལ་དཀར་
ཡིད་བཞིན་འཁོར་ལོའི་སྣང་བརྙན། གསེར། དངུལ་སྤྱོད། བླ་རེ། ཇ་འཁོར་དྲུག ། ཁ་
བཏགས། གོས་སྨན། ལིང་བྱང་། རས་ཆ་སོགས་ཀྱི་དགུ་ཚན་བཅུ་གཅིག །སྐུ་ཞབས་གྲྭ་ཚང་
པ་རྣམས་ལ་མང་ཇ་དང་། འགྱེད་ཡོན་ཁ་བཏགས། གོས་ཁ། སྨན་རྙིང་ཁ་རེ། སེར་འབྲས་
སོགས་དགོན་སྡེ་དྲུག་ལ་མང་ཇ་རྣམ་གཞག་བཅས་མཁན་སློབ་དགེ་འདུན་གྱི་སྡེ་དང་བཅས་པར་
བསྙེན་བཀུར་ཞུ་བར་མགྲོན་གཉེར་དཀའ་ཆེན་དོན་གྲུབ་རྫོང་སྟེ་བྱས། ཡང་རྡོ་རྗེ་འཛིན་པ་བློ་
བཟང་དོན་གྲུབ་པའི་ཞལ་སྔ་ནས་ལ། འདུལ་འཛིན་བློ་གྲོས་སྦས་པས་མཛད་པའི་གཅོད་ཁྲིད་
139



ཕུལ་བྱུང་གསེར་འཕྲེང་དང་། སྤྱན་སྔ་བློ་གྲོས་རྒྱལ་མཚན་གྱིས་མཛད་པའི་བློ་སྦྱོང་འཇིག་རྟེན་
བྱ་བའི་རྣམ་གཞག །བྱང་སེམས་རྭ་སྒྲེང་པས་མཛད་པའི་བློ་སྦྱོང་ཆེན་མོའི་ལུང་རྣམས་ཞུས།
གནམ་གང་གི་ཉིན་རྒྱལ་པོ་དགའ་ལྡན་ཚེ་དབང་གི་དཔོན་མོ་དགེ་བསྙེན་མར་བསྒྲུབས། ཟླ་བ་
དྲུག་པའི་ཚེས་གཅིག་ཡན་ལ་སློབ་དཔོན་རིན་པོ་ཆེ་འདུལ་བ་འཛིན་པ་ཆེན་པོ་བསོད་ནམས་
གྲགས་པའི་ཞལ་སྔ་ནས་ལ། རྗེ་ཐམས་ཅད་མཁྱེན་པ་དགེ་འདུན་རྒྱ་མཚོའི་བཀའ་འབུམ་གྱི་ལུང་
མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོར་ཞུ་མ་ཐུབ་པའི་འཕྲོ་རྣམས་
ཞུ་བའི་མགོ་སྔ་གོང་ནས་ཚུགས་པ་ཚང་མ་རྫོགས་པར་མནོས་ཤིང་། དེ་ཉིན་ནས་ཇོ་བོའི་ཆོས་
ཆུང་བརྒྱ་རྩའི་ལུང་ཞུ་བའི་མགོ་ཡང་ཚུགས་པར་བྱས། གཞི་གསུམ་གྱི་ཕྱག་ལེན་ལ་བརྩོན་པའི་
དགོན་ཁག་འགའ་དང་བསམ་གཏན་པའི་སྡེ་རྣམས་ལ་དབྱར་གནས་རིང་བཀུར་སྟི་ཡང་དག་
ཡོང་བའི་སྟ་གོན་བགྱིས། ཚེས་གཉིས་ནས་བཟུངས་ཟླ་བ་དེ་ནང་རྡོ་རྗེ་འཆང་དངོས་དོན་ཡོད་
རྡོ་རྗེའི་ཞབས་དྲུང་དུ་བ་རི་བརྒྱ་རྩའི་རྗེས་གནང་སྒྲུབ་ཐབས་ཀྱི་ལུང་དང་བཅས་པ་དང་། ལོ་ཙཱ་
བ་གྲགས་པ་རྒྱལ་མཚན་གྱིས་བསྒྱུར་བའི་སྒྲུབ་ཐབས་རྒྱ་མཚོར་གྲགས་པའི་རྗེས་གནང་ཡོངས་སུ་
རྫོགས་པ་དང་། ཕྱག་ན་རྡོ་རྗེ་འཁོར་ལོ་ཆེན་པོའི་དབང་བཞི་ཡོངས་སུ་རྫོགས་པ། མཁན་ཆེན་
རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་མཛད་པའི་དཀྱིལ་ཆོག་གི་སྟེང་ནས་
གཤེད་དམར་ལྷ་ལྔའི་དབང་དང་དཀྱིལ་ཆོག་གི་ལུང་། རྗེ་བཙུན་བླ་མ་ཙོང་ཁ་པ་ཆེན་པོས་
མཛད་པའི་དཀྱིལ་ཆོག་གི་སྟེང་ནས་གཤིན་རྗེའི་གཤེད་དམར་ནག་ལྷ་བཅུ་གསུམ་མ་གཉིས་ཀྱི་
དབང་རྣམས་རྫོགས་པར་ཞུས། འདི་སྐབས་སྤུག་བྲག་བླ་མ་སོགས་འགའ་ཞིག་ལ་རྒྱང་འཕྲད་
དགོས་ཟེར་བའི་འདོད་པའང་བསྐངས། ཟླ་བ་བདུན་པའི་ཚེས་ལྔའི་ཉིན་བཀའ་དྲིན་མཚུངས་
མེད་རིགས་ཀུན་བདག་པོ་བློ་བཟང་དོན་གྲུབ་པའི་ཞལ་སྔ་ནས་ལ་མི་ཏྲ་བརྒྱ་རྩའི་དབང་ཞུ་བའི་
མགོ་ཚུགས་པར་བྱས་ཤིང་། གུ་གེ་བདག་པོའི་སྲས་མོ་ངོས་འཕྲད་དུ་བྱོན་པར་བདག་རྐྱེན་ཡང་
དག་པའི་སྒོ་ནས་བཞེད་པ་བསྐངས། ཚེས་བཅོ་བརྒྱད་ཀྱི་ཉིན་ཧོར་སྐུ་སྐྱེ་ནམ་མཁའ་བསམ་གྲུབ་
རྭ་སྒྲེང་ནས་ངོས་འཕྲད་དུ་ཕེབས་ཏེ་ཙནྡན་ལས་གྲུབ་པའི་དཔལ་རྡོ་རྗེ་འཇིགས་བྱེད་ཀྱི་སྣང་
བརྙན་གཅིག་གིས་གཙོས་དངོས་པོའི་སྐྱེས་རྒྱ་ཆེ་བ་བཅས་འདུག་པར་ཡང་ངོས་འཕྲད་དང་
བདག་རྐྱེན་བཟང་པོས་ཐུགས་ཡིད་མགུ་བར་བྱས། ཚེས་ཉི་ཤུའི་ཉིན་ཡོངས་ཀྱི་དགེ་བའི་བཤེས་
གཉེན་བསོད་ནམས་གྲགས་པའི་ཞལ་སྔ་ནས་ལས་ཇོ་བོའི་ཆོས་ཆུང་བརྒྱ་རྩའི་ལུང་ཡོངས་སུ་
140



རྫོགས་པ་ཐོབ་ནས། དེའི་སང་ཉིན་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོའི་
གསུང་ཐུབ་པའི་དབང་པོའི་མཛད་པ་བཅུ་གཉིས་ལ་བསྟོད་པ་བདུད་དཔུང་ཕྱེ་མར་འཐག་པའི་
ལུང་དང་། འདུལ་བའི་གླེང་འབུམ་ཆེན་པོའི་ལུང་ཞུ་བའི་མགོ་ཚུགས་པར་བྱས། ཟླ་བ་བརྒྱད་
པའི་ཚེས་བདུན་གྱི་ཉིན་ཧོར་སྐུ་སྐྱེར་གྲུབ་རྒྱལ་ལུགས་ཀྱི་ཚེ་དབང་ཞིག་ཕུལ་ཞིང་། དེའི་སང་
ཉིན་སྦོ་ཤོག་ཐུ་རྒྱལ་པོའི་མཚམས་དྲི་བ་སྐྱ་སེར་འགའ་ཞིག་འབྱོར་པར་རྒྱང་འཕྲད་བཏང་།
ཚེས་བཅུའི་ཉིན་འཕགས་པའི་གནས་བརྟན་བཅུ་དྲུག་གི་གཙོ་བོ་དང་། ཉེར་བཞིའི་ཉིན་གནས་
བཅུ་ལྷ་ཁང་གི་གནམ་རྒྱན་བཟོ་བའི་མགོ་ཚུགས་པར་བྱས། དེའི་སང་ཉིན་བྱང་འགྲུལ་པ་སོགས་
སེར་སྐྱ་འགའ་ཞིག་ལ་རྒྱང་འཕྲད་དགོས་ཚུལ་བཞིན་བཏང་། ཟླ་བ་དགུ་པའི་ཚེས་བཅུ་བཞིའི་
ཉིན་དབེན་ས་ཆོས་ཀྱི་ཕོ་བྲང་ནས་ལམ་རིམ་ཆུང་བའི་རྒྱུགས་འབུལ་བ་ཞིག་བྱུང་བ་ཚིག་དག་ལ་
འདོན་ཁྱེར་ལེགས་པ་ཞིག་འདུག་པས་སྟེར་ཆར་ཁ་བཏགས། བན་ཟན་སྤུས་ལེགས། གོས་ཆེན་
དང་སྨན་རྙིང་ཁ་གསུམ་འབྲེལ་རེ། བྱང་དར་ཁ་བཞི། དྲིལ་ལྷོ་རས་བཅས་བསྟར། སྔ་གོང་
ནས་ཐུབ་དབང་གནས་བརྟན་བཅུ་དྲུག་དང་བཅས་པའི་སྣང་བརྙན་ཙནྡན་ལས་གྲུབ་པ་དང་།
ཆོས་སྦྱིན་རྒྱ་ཆེར་སྤེལ་ཆེད་མདོ་སྡེ་བསྐལ་བཟང་། འཕགས་པ་བརྒྱད་སྟོང་པ། འགྲེལ་པ་བཞི་
སྦྲགས་ཀྱི་པར་རྣམས་བརྐོ་བར་བརྩམས་པ་གེགས་མེད་གྲུབ་རྗེས། སླར་ཡང་ གསང་བདེ་
འཇིགས་གསུམ་གྱི་སྣང་བརྙན་ཙནྡན་ལས་གྲུབ་པ་དང༌། བེའུ་བུམ་སྔོན་པོའི་འགྲེལ་པ་པར་དུ་
བརྐོ་བའི་མགོ་བརྩམས། ཟླ་བ་བཅུ་གཉིས་པའི་ཚེས་བཅུ་གཉིས་ཡན་ལ་སློབ་དཔོན་རྡོ་རྗེ་འཛིན་
པ་ཆེན་པོ་དོན་ཡོད་རྡོ་རྗེའི་ཞལ་སྔ་ནས་ལ་མི་ཏྲ་བརྒྱ་རྩའི་དབང་ཡོངས་སུ་རྫོགས་ཐོག་རྣམ་སྣང་
མངོན་བྱང་། དཔལ་གསང་བ་འདུས་པ་འཇིག་རྟེན་དབང་ཕྱུག །དཔལ་རྡོ་རྗེ་འཇིགས་བྱེད་ཞེ་
དགུ་མ་དང་རོ་ལངས་བརྒྱད་སྐོར། དཔལ་མོ་ལུགས་ཀྱི་སྤྱན་རས་གཟིགས་བཅུ་གཅིག་ཞལ་གཙོ་
འཁོར་ལྔ་པ། ་ བཀའ་གདམས་ཐིག་ལེ་བཅུ་དྲུག་རྣམས་ཀྱི་དབང་དང་། འཇམ་དཔལ་ནཱ་ག་
རཀྟ་དང་། རྣམ་སྲས་ལྔ་ཕྲག་གསུམ། དཔལ་ལྷ་དུང་སྐྱོང་མ། ལྷ་མོ་དུད་གསོལ་མ་རྣམས་ཀྱི་
རྗེས་གནང་དང་། དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྗེས་གནང་། དེའི་ཆོག་
སྒྲིགས་སྤྲུལ་པའི་སྐུ་ངག་དབང་བསྟན་འཛིན་འཕྲིན་ལས་ཀྱིས་མཛད་པའི་ལུང་དང་བཅས་པ།
གཞན་ཡང་ཚོགས་བདག་དམར་པོ་ཕྱག་བཅུ་གཉིས་པ་དང་། དུར་ཁྲོད་བདག་པོ་ཡབ་ཡུམ།
རྡོ་རྗེ་རབ་བརྟན་མ། ཞང་བློན་རྡོ་རྗེ་བདུད་འདུལ། ཁྲོ་མོ་སྨེ་བརྩེགས། ལྷ་མོ་ཤྲ་མ་ཎ། གུ་རུ་
141



དྲག་པོ། རྡོ་རྗེ་སེམས་དཔའ། ཚེ་རིང་མཆེད་ལྔ་རྣམས་ཀྱི་རྗེས་གནང་དང་། འཇམ་དབྱངས་
དམར་སེར་ལ་བརྟེན་པའི་དབྱངས་གསལ་གྱི་རྗེས་གནང་། རྟེན་འབྲེལ་སྙིང་པོའི་རྗེས་གནང་།
བེར་ལྕམ་དྲལ་དང་། མགོན་པོ་ཕྱག་བཞི་པ། གུར་ལྷ་བརྒྱད། ཕྱག་རྡོར་འཁོར་ཆེན། བཅུ་
གཅིག་ཞལ་ལ་བརྟེན་པའི་མཁའ་འགྲོ་སྡེ་ལྔ། དབྱངས་ཅན་མ་དཀར་མོ་རྣམས་ཀྱི་རྗེས་གནང་
ཞུས། འདུས་པ་འཇིག་རྟེན་དབང་ཕྱུག་གི་དབང་ཞུ་བའི་ཉིན་གསང་སྔགས་རྒྱལ་བ་གྲྭ་ཚང་ནས་
དྲུང་རམ་པ་ཆོས་འཕེལ་དར་རྒྱས་སོགས་དགེ་བའི་བཤེས་གཉེན་ལྔ་འདུས་པའི་བསྐྱེད་རྫོགས་ཀྱི་
རྒྱུགས་འབུལ་དུ་བྱུང་བར་ཉེ་འཁོར་བ་དག་རྟེན་འབྲེལ་ལེགས་ཞེས་གླེང་ཞིང་། དེ་དག་ལ་
རྟགས་བརྒྱད་ཁ་བཏགས། བན་གཟན། རྒྱན་རྒྱུའི་གོས་ཆེན་ཁ་འབྲེལ། ཟིང་ཇ་ཉག་བཅུ་
གཅིག །ལྷོ་རས་རེ་བཅས་པའི་སྟེར་ཆ་དང་ཉམས་ལེན་ལ་བརྩོན་པ་མི་ལྷོད་པ་དགོས་ཚུལ་མོལ།
ཆོས་གྲྭ་འདི་ཁར་སྟོན་ཆོས་གཉིས་པའི་ཐོག་རྟ་འགྱེད་དང་། དེ་གོང་དགའ་ལྡན་རབ་རྒྱས་དང་།
རྒྱལ་ཆེན་རྩེ་ཆོས་སྡེར་གསུང་སྒྲོགས། དབེན་དགོན་དུ་ཆོས་སྲུངས་ཀྱི་བསྐང་གསོ། སྔགས་ཁང་
དུ་ཚེ་ཚོག་སྟོང་རྩ། ་ལྷ་མོའི་སྒེར་བསྐང་ཁྲི་ཚར། མཇུག་ཏུ་དྲུག་ཅུ་པའི་གཏོར་བཟློག་བཅས་
མཛད་པར་སོ་སོར་བསྙེན་བཀུར། ཡོན་རྣམ་གཞག་གཟབ་རྒྱས་བསྒྲུབས་ཤིང་། དགོན་དེ་བས་
ནང་བཞིན་གྱི་གཙང་རོང་གི་དགོན་རྣམས་ལ་མང་འགྱེད། བསྔོ་རྟེན་རྣམ་གཞག་བཅས་ཀྱང་
ཕུལ། རྒྱལ་བའི་སྐུ་གསུང་ཐུགས་ཀྱི་རྟེན་ལ་མཆོད་པ། དབུལ་ཕོངས་ལ་སྦྱིན་གཏོང་སོགས་སྔར་
སྲོལ་བཟང་པོ་རྣམས་ཉམས་པ་མེད་པར་བསྒྲུབས། འདི་སྐབས་ཕྱོགས་མཐའ་དག་ནས་དོན་
གཉེར་ཅན་འགའ་ཞིག་འབྱོར་བར་མཚམས་མུས་སུ་སོང་བས་འདོད་པ་ཇི་བཞིན་བསྐང་མ་ཐུབ་
ཀྱང་རྒྱང་འཕྲད་རེ་བཏང་། ཚེས་བཅོ་བརྒྱད་ནས་ཉེར་གཉིས་ཀྱི་བར་དུ་རྡོ་རྗེ་འཛིན་པ་དོན་
ཡོད་རྡོ་རྗེའི་ཞལ་སྔ་ནས་ལ་ལྷོ་ཕྲག་《བྲག་》གྲུབ་ཆེན་ལས་ཀྱི་རྡོ་རྗེའི་ལུགས་ཀྱི་སྙན་བརྒྱུད་ཀྱི་ཚེ་
དབང་། ཕྱག་རྡོར་ལ་བརྟེན་པའི་དོན་དམ་བྱང་ཆུབ་སེམས་བསྐྱེད་ཀྱི་རྗེས་གནང་། ཕྱག་རྡོར་
སྐུ་ལྔའི་རྗེས་གནང་། ཕྱག་རྡོར་ཞལ་གསུམ་ཕྱག་དྲུག་པ་གཙོ་འཁོར་དགུ་པའི་རྗེས་གནང་རྣམས་
མནོས་ཤིང་། དུས་གཏོར་ཆེན་མོའི་སྐབས་བསྟན་སྲུངས་རྒྱ་མཚོར་མཆོད་སྤྲིན། གཟིམ་ཁང་
དང་སྔགས་གྲྭར་བསྐང་གསོ་བ་རྣམས་ལ་བསྙེན་བཀུར་ཕུན་སུམ་ཚོགས་པ་བསྟབས། ལྕགས་ཕོ་
རྟ་ལོ་གསར་དུ་བཞད་པའི་དགའ་སྟོན་གྱི་གྲལ་དབུར་འགྲོ་མ་བདེ་ཡང་ཚེས་གཏོར་དང་མགྲོན་
རྣམས་བསྙེན་བཀུར་ཡང་དག་པའི་སྒོ་ནས་མཉེས་པར་བྱས་ངོས། སྦྱིན་བདག་སོགས་དམིགས་
142



བསལ་འགའ་ཞིག་ལ་ངོས་འཕྲད་བཏང་། འདི་དག་གི་སྐབས་ཀྱང་ཆོས་ཞུ་བ་སོགས་ཀྱི་སེང་
དབར་ལ་འཇམ་དབྱངས་དཀར་པོ་དང་དམར་སེར། རྟ་མགྲིན་ལྕགས་རལ་ཅན་སོགས་ལྷ་
འགའ་ཞིག་གི་གྲངས་བསྙེན་རེ་བརྩོན་པས་བསྒྲུབས་ཤིང་། སྤྱི་སྒྱུར་ལ་འགྲོ་མ་ཐུབ་ཀྱང་འདུལ་
མཛོད། དབུ་ཚད། ཕར་ཕྱིན་སོགས་ཀྱི་གཞུང་ལ་སྦྱངས་པའི་དགེ་བའི་བཤེས་གཉེན་རྣམས་
ཀྱིས་བགྲོ་གླེང་ཕུན་སུམ་ཚོགས་པ་བསྟན་པའི་བདག་རྐྱེན་དུ་འགྱུར་བ་བྱུང་ཞེས་གླེང་། ཚེས་
བཞི་ནས་དྲུག་གི་བར་ལ་སློབ་དཔོན་རིན་པོ་ཆེ་རྡོ་རྗེ་འཛིན་པ་བློ་བཟང་དོན་གྲུབ་པའི་ཞབས་
དྲུང་དུ་ཕག་དཀར་ཤེས་རབ་གསལ་བྱེད་དང་། ཀུ་རུ་ཀུལླེ་གཉིས་ཀྱི་རྗེས་གནང་། ཚེ་དཔག་
མེད་ལྷ་ལྔ་པ་ཉེ་བརྒྱུད་ཀྱི་རྗེས་གནང་ཚེ་དབང་དུ་གྲགས་པ་རྣམས་ཞུས་ཤིང་།། ཚེ་དབང་ཐོབ་
འཕྲལ་སྨོན་ལམ་ཇའི་འཚོག་དུང་བཏང་བ་འགྲིག་པས་རྟེན་འབྲེལ་ལེགས་ཞེས་ཉེ་འཁོར་པ་དག་
སྨྲ། འདི་ཡན་ལ་ཁྱབ་བདག་འཁོར་ལོའི་མགོན་པོ་བློ་བཟང་དོན་གྲུབ་པ་ལ་མངའ་བའི་དབང་
རྗེས་གནང་གི་རིགས་ཧ་ལམ་ཞུས་ཚར་བ་བཅས་རེ་ཞིག་མཚམས་བཤོལ་ཞིང་། སླར་ཡང་ཐོས་
པའི་ཚེམས་ལས། ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་
བྱེད། །ཐོས་པས་དོན་མ་ཡིན་པ་སྤོང་། ། ཐོས་པས་མྱ་ངན་འདས་པ་འཐོབ། ཅེས་དང་།
སྡིག་པ་དང་ནི་དགེ་བའི་ཆོས། །མ་ཐོས་པར་དུ་ཤེས་མི་འགྱུར། །མིག་ལྡན་མར་མེ་ཡོད་པ་
ཡིས། །གཟུགས་རྣམས་མཐོང་བ་ཇི་ལྟ་བར། །དེ་བཞིན་དགེ་དང་སྡིག་པའི་ཆོས། །ཐོས་པས་
རྣམ་པར་ཤེས་པར་འགྱུར། ཞེས་སོགས་གསུངས་པ་ལྟར་རྒྱལ་བའི་བཀའ་དང་དེའི་དགོངས་
འགྲེལ་གྱི་བསྟན་བཅོས་མང་པོའི་ལུང་ཐོས་པར་འདོད་པ་དང་། དེའང་བདག་ཉིད་ལྟ་བུའི་བློ་
དམན་གྱིས་ཐོས་པ་ཙམ་གྱིས་དགོངས་དོན་ཟབ་མོ་རྣམས་རྟོགས་དཀའ་བས་རྟག་ཏུ་དགེ་བའི་
བཤེས་གཉེན་དམ་པ་དང་མི་འབྲལ་བར་བྱ་དགོས་སྙམ་སྟེ། སྔ་གོང་ནས་མཁན་ཆེན་རྡོ་རྗེ་
འཛིན་པ་ཆེན་པོ་དང་། ཁྱབ་བདག་འཁོར་ལོའི་མགོན་པོ་བློ་བཟང་དོན་གྲུབ་པའི་ཞལ་སྔ་ནས།
བཀའ་དྲིན་མཚུངས་མེད་བསོད་ནམས་གྲགས་པའི་ཞལ་སྔ་ནས་གསུམ་ལའང་བླ་བྲང་རང་དུ་
བཞུགས་དགོས་པའི་གསོལ་བ་བཏབ། དེ་ཡང་དགེ་བའི་བཤེས་གཉེན་པོ་ཏོ་བ་ཆེན་པོའི་ཞལ་
ནས། རྣམ་གྲོལ་བསྒྲུབ་པ་ལ་བླ་མ་ལས་གལ་ཆེ་བ་མེད་དེ། ཚེ་འདིའི་བྱ་བ་བལྟས་ནས་བྱས་ཆོག་
པ་ལ་ཡང་སློབ་མཁན་མེད་པར་མི་འོང་ན་ངན་སོང་ནས་འོངས་མ་ཐོག་《 ཐག་》པ་འགྲོ་མ་མྱོང་
བའི་སར་འགྲོ་བས་བླ་མ་མེད་པར་ག་ན་འོང་། གསུངས་པ་དེ་མད་སྙམ་པ་བྱུང་། དེ་ཡང་གོ་
143



སའི་དབང་གིས་བླ་ཆེན་གྱི་འགྱིང་ཚུལ་ལ་གནས་དགོས་པ་ཙམ་མ་གཏོགས་བཤེས་གཉེན་དམ་པ་
དེ་དག་ལ་མི་གུས་པ་སྐད་ཅིག་ཙམ་ཡང་སྐྱེ་མ་མྱོང་ཞིང་། པོ་ཏོ་བས་སྤྱན་སྔའི་གྲྭ་པ་རྣམས་ལ།
ཁྱེད་ངའི་དགེ་བཤེས་བྱང་ཆུབ་སེམས་དཔའ་འདི་ལྟ་བུ་དང་འཕྲད་ནས་བཀའ་བཞིན་བསྒྲུབ་ཏུ་
ཡོད་པ་བསོད་ནམས་ཆེའོ། །ཞེས་གསུངས་པ་ལྟར་འདི་དག་ལྟ་བུའི་བཤེས་གཉེན་དམ་པ་དང་
མཇལ་བ་བསོད་ནམས་ཆེ་ཞིང་སྐལ་བ་བཟང་སྙམ་པ་དང་། ཡང་དམ་པ་དེ་ཉིད་ཀྱི་གསུང་གི་
འཕྲོ་ལས། ད་ཁུར་དུ་མི་འགྲོ་བ་རྒྱན་དུ་འགྲོ་བར་གྱིས་ཤིག་གསུངས་པ་ཡང་མང་དེ་བཞིན་དུ་
བགྱིའོ་སྙམ་པ་ཡང་བྱུང༌། དྲག་ཤུལ་ཅན་གྱིས་ཞུས་པའི་མདོ་ལས། ཚིགས་བཅད་གཅིག་ཉན་
ན་དེའི་ཚིག་འབྲུའི་གྲངས་དང་མཉམ་པའི་བསྐལ་བར་བདེ་བའི་ཡོ་བྱད་ཐམས་ཅད་ཀྱིས་མཆོད་
ཀྱང་། དེའི་དྲིན་ལན་མི་འཁོར་གསུངས་པ་ལྟར། བདག་ཉིད་ཀྱིས་ཀྱང་དེ་དག་བློ་ལ་བཅངས་
ནས་གུས་མཆོད་ཇི་ལྟར་བྱས་རུང་དྲིན་འཁོར་ཐབས་མ་མཆིས་མོད། འོན་ཀྱང་སྒོ་གསུམ་མི་ཕྱེད་
དང་བའི་སྒོ་ནས་དུས་དང་གནས་སྐབས་ཀུན་ཏུ་བླ་མར་བགྱིས་ཤིང་། དབང་ལུང་མན་ངག་
སོགས་ཞུ་བའི་སྐབས་སུ་སྐྱེས་རབས་ལས། རབ་ཏུ་དམའ་བའི་སྟན་ལ་འདུག །དུལ་བའི་དཔལ་
ནི་རྣམ་པར་བསྐྱེད། ཅེས་སོགས་གསུངས་པ་བཞིན། སློབ་དཔོན་སྟན་མཐོན་པོའི་སྟེང་དུ་
བཞུགས་སུ་གསོལ། བདག་ཉིད་ཀྱིས་ཁེངས་པ་བསྐྱུངས་ཏེ་དམའ་བར་བསྡད། ཕྱག་སོགས་
ཡན་ལག་བདུན་པ་མཎྜལ་དང་བཅས་ཕུལ་བས་མཚོན་པའི་གུས་མཚོན། སྐབས་མཚམས་སོ་
སོར་དངོས་པོའི་ཡོན་དང་། རྒྱུན་པར་ཡང་ཉེར་སེམས་ཡང་དག་བགྱིས་ཤིང་། དེ་ནས་རེ་ཞིག་
དབང་དང་རྗེས་གནང་ཞུ་བ་མཚམས་བཤོལ་བའི་ཕྱི་ཉིན་ནས་བརྩམས་ཏེ། རྡོ་རྗེ་འཛིན་པ་བློ་
བཟང་དོན་གྲུབ་པའི་ཞབས་དྲུང་དུ་བྱམས་ཆོས་སྡེ་ལྔ། དབུ་མ་རིགས་ཚོགས་དྲུག བཞི་བརྒྱ་པ།
འདུལ་མཛོད་འཇུག་པའི་རྩ་བ་གསུམ། མངོན་པ་ཀུན་བཏུས། ཚད་མ་ཀུན་བཏུས། ཚད་མ་
སྡེ་བདུན་རྣམས་ཀྱི་ལུང་རིམ་བཞིན་ཞུས། ཆོ་འཕྲུལ་སྨོན་ལམ་སྐབས་དགེ་འདུན་རྣམས་ལ་རྙེད་
བཀུར་མང་ཞིང་སྨོན་ལམ་འཕེལ་བ་བྱུང་འདུག་ཅིང་། ཕྱོགས་མཐའ་དག་ནས་དད་འདུས་ཀྱི་
སྐོར་བ་པ་མང་བར་རྒྱང་འཕྲད་དགོས་ཚུལ་བཞིན་དང་བཀྲ་ཤིས་རྩེ་པ་སོགས་འགའ་ཞིག་ལ་ངོས་
འཕྲད་ཀྱང་བཏང་། དབོ་ཟླའི་ནང་དུ་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་
གཟིགས་ཆེན་པོར་གཟིམ་ཆུང་ཞབས་བརྟན་ཞིག་དང་། སེར་འབྲས་དགེ་གསུམ་སོགས་དགོན་
ཁག་འགའ་ཞིག་ལ་མང་འགྱེད་བསྔོ་རྟེན་རྣམ་གཞག་བཅས་རྫོང་ལྟ་བྱས། འདི་སྐབས་གྲང་མོ་ཆེ་
144



བ་ཚོགས་གསོག་པ་དམ་ཆོས་བསྟན་པས་རྣམ་བཤད་ཐར་ལམ་གསལ་བྱེད་རྩ་བ་དང་བཅས་པའི་
རྒྱུགས་འབུལ་བྱུང་བར་ཡང་བསྟན་རྒྱུན་ལ་ཕན་རེས་མཚམས་ཁོངས་སུ་ངོས་འཕྲད་བཏང་ནས།
ཁ་བཏགས། གོས་ཆེན། བྱང་སྨན་སྤུས་ལེགས་ཁ་གསུམ་འབྲེལ་རེ། ཤམ་ཐབས། རྔུལ་གཟན།
ལྷོ་རས་སོགས་ཀྱི་སྟེར་ཆ་དང་བཅས་ལེགས་སོ་བརྗོད། ངོས་ཀྱི་རིམ་གྲོར་སྔགས་ཁང་དུ་བསྐང་
གསོ་དང་། ཚེ་ཆོག་ཟླ་སྦྲེལ་མཛད་པར་རྒྱུན་པའི་བསྙེན་བཀུར་དང་། གསེར་འགྱེད། རྣམ་
གཞག ཆོས་སྲུངས་ལ་སྙན་ཤལ་གཟབ་རྒྱས་བཅས་ཕུལ། རྒྱལ་པོ་ཁྲི་པའི་འཚམས་འདྲི་བ་ཇའི་
སང་ཞིག་འབྱོར་པར་ཡང་ངོས་འཕྲད་བཏང་། ཡང་རྡོ་རྗེ་འཛིན་པ་བློ་བཟང་དོན་གྲུབ་པའི་
ཞལ་སྔ་ནས་ལ་སྐྱེས་རབས་སོ་བཞི་པ་དང་། ལམ་སྒྲོན་རང་འགྲེལ། རྣམ་བཤད་ཐར་ལམ་
གསལ་བྱེད། རྣམ་བཤད་སྙིང་པོ་རྒྱན། སྤྱོད་འཇུག་དར་ཊཱིཀ། ། སྟོང་ཐུན་སྐལ་བཟང་མིག་
འབྱེད། བསྐྱེད་རིམ་དངོས་གྲུབ་རྒྱ་མཚོ། སྡོམ་གསུམ་རྣམ་གཞག་ཐུབ་བསྟན་བྱི་དོར། མཁས་
གྲུབ་ཐམས་ཅད་མཁྱེན་པའི་གསུང་ཐོར་བུ་བ། རྗེ་བཙུན་བླ་མ་ཙོང་ཁ་པ་ཆེན་པོའི་རྣམ་པར་
ཐར་པ་དད་པའི་འཇུག་ངོགས། མཁས་གྲུབ་རྗེས་མཛད་པའི་འདུས་པའི་ཞི་རྒྱས་ཀྱི་སྦྱིན་སྲེག །
འདུལ་བ་འཛིན་པ་གྲགས་པ་རྒྱལ་མཚན་གྱིས་མཛད་པའི་དགེ་སློང་གི་བསླབ་བྱ་ཆེན་མོ་དང་།
ཀུན་རིག་ཊཱིཀ་ཆེན། བསླབ་བྱ་གནམ་རྩེ་ལྡེང་མ། བུ་སྟོན་ཆོས་འབྱུང་། བུ་སྟོན་ཐམས་ཅད་
མཁྱེན་པས་མཛད་པའི་ཐུབ་པའི་རྣམ་ཐར་ཆེན་མོ་དང་། སྙིང་ཐུར་བདུད་མོ་ལ་སྨོད་པ་དང་
བཅས་པ། ས་སྐྱ་ལེགས་བཤད། ཤེས་བྱའི་མཁའ་དབྱིངས་མ། ཡེ་ཤེས་ཡོན་ཏན་བཟང་པོའི་
བསྟོད་པ། བསྐལ་བཟང་རྒྱན་འཕྲེང་རྣམས་ཀྱི་ལུང་ཞུས་ཤིང་། འདི་སྐབས་སྦྱིན་དྲའི་སྲས་པོ་
སོགས་འགའ་ཞིག་ངོས་འཕྲད་དུ་བྱོན་པའི་འདོད་པའང་བསྐངས། ཟླ་བ་གསུམ་པའི་མགོ་ནས་
བཀའ་དྲིན་འཁོར་མེད་རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་སྔ་ནས་ལས་འདུལ་ལུང་ཀ་
པ་ནས་བཟུངས་རྒྱལ་བའི་བཀའ་འགྱུར་རིན་པོ་ཆེའི་ལུང་ཞུ་བའི་མགོ་ཚུགས་པར་བྱས། ཆོས་ཞུ་
བའི་སྐབས་ཐམས་ཅད་དུའང་སློབ་སྦྱོང་དང་བསམ་སྒོམ་བསྙེན་སྒྲུབ་སོགས་སྤེལ་མས་དུས་
འདའ་བར་བྱས་ཤིང་། འདི་སྐབས་ཐོས་བསམ་གླིང་པ་ཡེ་ཤེས་བསྟན་འཛིན་གྱིས་སྤྱི་དོན་རིགས་
རྒྱན་རྒྱུགས་འབུལ་དུ་བྱུང་བར་ཡང་མཚམས་ཁོངས་སུ་མགོ་ནས་མཚོན་ཙམ་ཞིག་བླངས་ནས།
དེ་ཕྱིན་ཚང་མ་གཞན་གྱིས་བླངས་ཚར་རྗེས། ཁ་བཏགས་ཆེ་ལེགས། གཞུང་ཇ་ཤགས་ཁག །
གོས་ཁ་གསུམ། བྱང་དར་ཁ་ཕྱེད་གསུམ། སྨན་ཁ་ལྔ། དྲིལ། ལྷོ་རས་སོགས་ཀྱི་སྟེར་ཆ་དང་
145



བཅས་བདག་རྐྱེན་ཡང་དག་བགྱིས། ཟླ་བ་འདི་ནང་དུ་སྔར་གྱི་ཆིངས་དོན་སྐོར་ལབ་གླེང་གལ་
ཆེ་བ་ཞིག་བྱུང་བར་དཀའ་ཆེན་དོན་གྲུབ་འབྲུག་ཕྱོགས་སུ་རྫོང་སྟ་བྱས། ས་ག་ཟླ་བའི་ཚེས་བཅུ་
བཞི་དང་བཅོ་ལྔའི་སྔ་དྲོ་རྡོ་རྗེ་འཛིན་པ་དོན་ཡོད་རྡོ་རྗེའི་ཞབས་དྲུང་དུ་ཐེག་ཆེན་གསོ་སྦྱོང་གི་
སྡོམ་པ་ཞུས། དེ་ཡང་འབོགས་པའི་སྐབས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་
པར་བྱ་བའི་ཕྱིར་དང་ཞེས་སོགས་ཉན་ཐོས་ཀྱི་ཐེག་པ་ལས་ཁྱད་པར་དུ་འཕགས་པའི་སེམས་སྐྱེད་
《བསྐྱེད་》ཀྱི་རྩིས་ཟིན་པ་དགོས་པར་གསུངས་པ་རྣམས་ཡིད་ལ་གཅགས། སྨྱུང་བར་གནས་
པའི་ཆོ་ག་ཇི་ལྟར་བྱ་བའི་ཚུལ་རྣམས་ཀྱང་སྔ་གོང་ནས་དོགས་གཅོད་ཞུས་ཏེ། སྦྱོར་དངོས་
གཉིས་ཀ་ཚུལ་དང་མཐུན་པ་བྱས་ཤིང་། མཁན་ཆེན་ཐམས་ཅད་མཁྱེན་གཟིགས་ཆེན་པོ་བསྟན་
འགྲོའི་དཔལ་མགོན་དུ་ཞབས་པད་སྲིད་མཐར་བརྟན་དགོས་པའི་གསོལ་འདེབས་ཞུ་བ་དང་།
ཕོ་བྲང་ཆེན་པོ་པོ་ཏ་ལར་བོད་འབངས་བདེ་ཐབས་སུ་ལམ་རིམ་བླ་བརྒྱུད་དང་། བདེ་གཤེགས་
མཆོད་རྟེན་བརྒྱད་སོགས་ཀྱིས་མཚོན་པའི་མཆོད་ཁང་གསར་བཞེངས་གནང་གི་ཡོད་འདུག་པའི་
ཞལ་འདེབས་སུ་མུ་ཏིག་རྡོག་ཤིན་ཏུ་ཆེ་བ་བརྒྱ་དང་བརྒྱད་ཡོད་པའི་འཕྲེང་བ། གསེར་ཞོ་ཆིག་
སྟོང་ལྔ་བརྒྱ་ཡོད་པའི་མཎྜལ་དང་། གསེར་ལྡོང་། སིལ་མ་བཅས་གསེར་ཕོན་ཆེ་བ། དངུལ་
ལྡོང་། རྟ་མིག་མ་སོགས་དངུལ་སྲང་ཆིག་སྟོང་ལྔ་བརྒྱའི་རྩིས། །ཁ་བཏགས་ཚེ་ལེགས་ཟུང་དང་
བཅས་པ་འབུལ་བར་མགྲོན་གཉེར་ཆོས་སྐྱོང་རྒྱ་མཚོ་རྫོང་སྟེ་བྱས། ཟླ་བ་ལྔ་པའི་ཚེས་བརྒྱད་ཀྱི་
ཉིན་ལྟག་རུ་ནས་ཀྱི་སྲས་པོར་ངོས་འཕྲད་དགོས་ཚུལ་ལྟར་བཏང་། སྨོན་ལམ་ཆེན་མོའི་སྐབས་
གོས་སྐུའི་ཞལ་མཇལ་དང་སྐོར་བ་སོགས་ལ་སྐྱེ་བོ་ཚན་ཆེ་བ་འདུས། ཟླ་བ་དྲུག་པར་འདི་ཁའི་
མཆོད་ཁང་སོ་སོར་སྣ་ལྔའི་མཆོད་པ་བརྒྱ་ཚར་རེས་མཆོད་ཅིང་། འདམ་ནས་རྒྱལ་པོ་ཁྲི་པས་
འཚམས་འདྲི་དང་། རིང་དུ་འཚོ་དགོས་གསུང་བའི་རྟེན་དུ་རྟ་ཉིས་བརྒྱ་བཅས་བང་ཕྱིན་གཉིས་
ཆེད་རྫོང་གནང་བ་འབྱོར་པར་ཡང་ངོས་འཕྲད་བཏང་། ཟླ་བ་བདུན་པའི་ཚེས་གཉིས་ཀྱི་ཉིན་
རྡོ་རྗེ་བྲག་སྤྲུལ་པའི་སྐུ་དཔོན་སློབ་འགའ་ཞིག་ལ་ངོས་འཕྲད་དགོས་གསུང་བའི་ཐུགས་བཞེད་
ཀྱང་བསྐངས། ཉེར་བཞིའི་ཉིན་འདུས་པ་རྒྱ་མཚོར་མང་ཇ་བཟང་པོའི་ཐོག་སློབ་དཔོན་རྣམ་པ་
དབུ་ཆོས་སོགས་ལ་རྣམ་གཞག་དང་། དགེ་འདུན་རྣམས་ལ་རྒྱ་དངུལ་ལྷད་མེད་ཀྱི་ཕྱག་འགྱེད་
བཅས་ཕུལ། འདི་སྐབས་ལ་མོ་སྐུ་རྟེན་པར་བླ་མཆོད་ཀྱི་ཁྲིད་དགོས་ཚུལ་བྱུང་བར་གུ་གེ་བ་
དཀའ་ཆེན་ལེགས་བཤད་རྒྱ་མཚོར་བླ་མཆོད་ཀྱི་ཆོ་གའི་ཁྲིད་ཅིག་བྱས་ཏེ་འབོག་ཏུ་བཏང་། ཟླ་
146



བ་བརྒྱད་པའི་ཚེས་གཅིག་གི་ཉིན་སློབ་དཔོན་རྣམ་པ་དང་། ཆོས་ཁྲིམས་གསར་རྙིང་སོགས་ལས་
བྱེད་རྣམས་ལ་ངོས་འཕྲད་དགོས་གསུང་བ་བཞིན་དང་། ཚེས་གསུམ་གྱི་ཉིན་ཕྱོགས་མཐའ་དག་
ནས་འདུས་པའི་སེར་སྐྱ་མང་པོར་རྒྱང་འཕྲད་བཏང་ཞིང་། ཚེས་བཅུའི་ཉིན་དགའ་ལྡན་ཤེ་རལ་
ཐུའི་སོག་པོ་གཅིག་ལ་དགེ་བསྙེན་གྱི་སྡོམ་པ་ཕོག །འདི་སྐབས་སྲད་རྒྱུད་པ་དང་གསེར་སྡིངས་
པའི་སྤྱི་བསོད་པ། དབེན་དགོན་པ་བརྒྱ་སྐོར། བྱང་ཆེན་གནས་བླ་མ། སྐྱིད་ཤོད་ཚལ་པའི་
བང་ཕྱིན། རྭ་སྒྲེང་མཁན་པོ་འོད་འཇོ་བའི་སྐོར། སྒོ་ཤོག་ཐུ་རྒྱལ་པོ་དང་ཨེར་ཏེ་ཇུ་ནང་གི་མི་
སྣ་སོགས་སྔ་ཕྱིར་འབྱོར་པའི་དམིགས་བསལ་འགའ་ཞིག་ལ་ངོས་འཕྲད་དང་། བྱིངས་ལ་རྒྱང་
འཕྲད་སོགས་སོ་སོའི་འདོད་པ་རིམ་གྱིས་བསྐངས། ཐ་སྐར་ཟླ་བའི་ཚེས་བཅུའི་ཉིན་ཤར་ཕྱོགས་
གོང་མ་རྒྱལ་པོའི་གསེར་ཡིག་པ་སྦྲེལ་པོ་འབྱོར་པར་དེའི་ཕྱི་ཉིན་མི་སྣ་ངོ་བོ་གཉིས་ལ་ངོས་འཕྲད་
བཏང་ནས་ཐམ་ཁ་རྟེན་དང་བཅས་པ་བླངས། ཚེས་བཅོ་ལྔའི་ཉིན་བཅད་མཚམས་ཅུང་ཟད་
ལྷོད་པ་བྱས་པའི་སེང་དབར་ལ་གོང་མའི་མི་སྣ་འཁོར་བཅས་ལ་བླ་མ་མཆོད་པའི་ལུང་ཞིག་བྱེད་
རྒྱུར། ངོས་འཕྲད་གཏོང་བའི་མགོ་ཚུགས་པ་དང་། ལུང་འབོགས་པའི་མགོ་ཚུགས་པ་གཉིས་
ཀར་མང་ཇ་ཚ་རྟིང་མའི་འཚོགས་《 ཚོགས་》དུང་དང་འགྱེད་དུང་བཏང་བ་རིམ་གྱིས་འགྲིག་
ཅིང་། དེ་ཉིན་རྒྱལ་པོ་ཁྲི་པའི་སྲས་བསྟན་འཛིན་དབང་རྒྱལ་གྱིས་ངོས་ལ་རིང་འཚོའི་རྟེན་
འབྲེལ་བསྒྲིག་ཆེད་ཀྱི་མི་སྣ་རྫོང་སྟ་མཛད་པའང་འབྱོར་པ་བཅས་མཚམས་ལྷོད་ཙམ་བྱེད་རྩིས་ཀྱི་
ཐོག་མ་ཡིན་པར་རྟེན་འབྲེལ་ཕུན་སུམ་ཚོགས་པ་བྱུང་ཞེས་གླེང་། དེའི་ཕྱི་ཉིན་བསྟན་འཛིན་
དབང་རྒྱལ་གྱི་མི་སྣ་རྣམས་དང་རི་ཁྲོད་མཁན་པོ། ས་མ་ཏི་དབང་དང་སྦི་ལིག་ཐུ་དབང་གི་མི་
སྣ་སོགས་ལ་ངོས་འཕྲད་བཏང་། ཚེས་བཅུ་དགུའི་ཉིན་གོང་མ་རྒྱལ་པོའི་གསེར་ཡིག་གི་ལན་
དང་། མི་སྣ་རྣམས་ལ་སྟེར་ཆ་མི་དམན་པ་བཅས་ཐོན་པར་བྱས་ཏེ། རེ་ཞིག་མཚམས་མུས་སུ་
བཀའ་འགྱུར་རིན་པོ་ཆེའི་ལུང་ཉན་པ་སོགས་ཐོས་བསམ་ལ་བརྩོན་པ་མི་ལྷོད་པ་བགྱིས། འདི་
སྐབས་བསྟན་འགྲོ་སྤྱིའི་རིམ་གྲོར་དམིགས་གཙང་རོང་གི་དགོན་སྡེ་བརྒྱ་ཕྲག་བརྒལ་བར་མང་ཇ་
བསྔོ་རྟེན་རྣམ་གཞག །རི་ཁྲོད་ཀྱི་སྡེ་དང་བཅས་པར་སྤྱི་འགྱེད་ཁ་བཏགས་ཆེ་བ་བརྒྱད་ཅུ་གྱ་
བརྒྱད། གོས་ཡུག་བདུན་ཅུ་དོན་བཞི། སྨན་ཡུག་བརྒྱ་སྐོར་རྣམས་དང་། ཉེ་སྐོར་གྱི་དགོན་
ཁག་བཅུ་ལ་མང་ཛ། སྤྱི་འགྱེད་རྟ་བཞི་བཅུ་སྐོར་འཕར་མ་བཅས་ཕུལ། ་ ཟླ་བ་བཅུ་པའི་ཚེས་
དགུའི་ཉིན་ཧོར་སྐུ་སྐྱེའི་དངོས་འབུལ་སྐྱེལ་མི་འགའ་ཞིག་དང་བར་ཟུང་དཔོན་བཅས་འབྱོར་
147



པར་ངོས་འཕྲད་དང་གཞན་མ་སེར་སྐྱའི་ཚོགས་དུ་མར་རྒྱང་འཕྲད་དགོས་ཟེར་བའི་འདོད་པ་
བསྒྲུབས། ཚེས་བཅོ་བརྒྱད་ཀྱི་ཉིན་སློབ་དཔོན་རིན་པོ་ཆེ་དྲུང་པ་བློ་བཟང་རྒྱལ་མཚན་ཕེབས་
བྱུང་བར་མཇལ་འཕྲད་བསྙེན་བཀུར་ཡང་དག་ཞུས་པའི་ཐོག །ལྷུན་གྲུབ་རྩེ་པ་དང༌། དར་
རྒྱས་སྒྲུབ་སྡེའི་གནས་བླ་མ་བཅས་ལ་ངོས་འཕྲད་དང་། སེར་སྐྱའི་ཚོགས་འགའ་ཞིག་ལ་རྒྱང་
འཕྲད་བཏང་། སྔ་གོང་ནས་ཙནྡན་ཁལ་ཆིག་སྟོང་བདུན་བརྒྱ་དང་བརྒྱད་ཅུ་ཉག་བཅོ་བརྒྱད་
བརྒལ་བ་ལས་གྲུབ་པའི་ཐུབ་པའི་དབང་པོའི་སྣང་བརྙན་ཁྲི་རྒྱབ་དང་བཅས་པ་དང་། མཆོག་
ཟུང་། འཕགས་པའི་གནས་བརྟན་བཅུ་དྲུག །དགེ་བསྙེན། རྒྱལ་ཆེན་བཞི། སྤྲུལ་པའི་ཆོས་
རྒྱལ་ཧྭ་ཤང་སོགས་འབོལ་དང་བཅས་པའི་རྒྱུན་ཐག་ཁྲ་སྐོར་ལ་གསེར་མགུར་ཞོ་བརྒྱད་ཅུ། དྲུག་
དཀར་དམར་སོགས་རིན་པོ་ཆེའི་རྒྱན་གྱིས་སྨྲས་པ་དང་། ལྷ་ཁང་གི་ཚོན་རྩི། གཡབས་རིང་གི་
ལྡེབས་བྲིས། རྡོ་གཅལ་ཆེན་མོའི་རྣམ་འདྲེན་སྟོང་སྐུ་སོགས་ཚོན་རྩི་གསར་གསོལ་དགོས་པ་
རྣམས་གྲུབ། ཉེར་བདུན་གྱི་ཉིན་རྒྱུད་ལས་གསུངས་པའི་གཟའ་སྐར་དགེ་བ་དང་བསྟུན་བདག་
ཉིད་ཀྱིས་རྟེན་བསྐྱེད་པ་སོགས་སྤྱན་དབྱེའི་ཆོ་ག་མདོར་བསྡུས་ཤིག་བྱས་རྗེས་རྡོ་གཅལ་ཆེན་མོར་
ཁྲིམས་ལྡན་འདུས་པའི་སྡེ་དང་ལྷན་ཅིག་ཤིས་པ་བརྗོད་པའི་མེ་ཏོག་གཏོར་ཞིང་། དགེ་འདུན་
ཉིས་སྟོང་སུམ་བརྒྱ་བརྒལ་བར་བཀྲ་ཤིས་ཁ་བཏགས་རྟགས་བརྒྱད་མ་རེ། སྨན་ཁ་རེ། གོས་ཁ་
རེ་བཅས་པའི་ཕྱག་འགྱེད་དང་། སློབ་དཔོན་རྣམ་པ་དབུ་ཆོས་སོགས་ལ་རྣམ་གཞག་གཟབ་རྒྱས་
བཅས་ཕུལ། དེ་ཉིན་ཆེད་དུ་བསྒྲིགས་པ་ལྟ་བུར་ཆིང་ཐའི་ཇིའི་དཔོན་མོ་སོགས་བྱང་འགྲུལ་པ་
འགའ་ཞིག་འབྱོར་བས་དངོས་པོའི་སྟེར་ཆ་རྒྱ་ཆེ་བ་འདུག་པ་དང་། གྲྭ་ཚང་ཁག་མི་ཚན་སོ་སོ་
བཅས་ནས་ཀྱང་རིང་འཚོའི་རྟེན་འབྲེལ་བསྒྲིག་ཆེད་མཎྜལ། ཚན་གྲངས་ གཟབ་རྒྱས་དང་
བཅས་པ་དང་། སོ་སོ་ནས་མང་ཇ་གཏོང་རྒྱུའང་བསྒྲིགས་པའི་ཕོན་ཆེ་ཙམ་འདུག་པ་རིམ་པར་
བཏང་། འདི་ལྟར་བདག་ཉིད་ཀྱིས་སྐུ་གསུང་ཐུགས་རྟེན་རྣམས་བཞེངས་མཆོད་བགྱིས་པ་དང་།
སྦྱིན་བདག་གྲྭ་རིགས་དང་བཅས་པས་བདག་ཉིད་ལ་བསྙེན་བཀུར་བསྟབས་པས་མཚོན་རང་
གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་བ་རྣམས་ཆུད་མི་འཛའ་
བར་བྱ་བའི་ཕྱིར། བླ་མ་རྒྱལ་བ་སྲས་དང་བཅས་པ་རྣམས་དང་ཁྲིམས་ལྡན་འདུས་པའི་ཚོགས་
ལ་བསྔོ་བའི་དབང་པོ་དང་མཐུན་འགྱུར་གྱི་གྲོགས་གསོལ་ནས། ཕ་མར་གྱུར་པའི་འགྲོ་བ་མ་
ལུས་པ་གནས་སྐབས་སུ་བདེ་ཞིང་སྐྱིད་པ་དང་། མཐར་ཐུག་རྫོགས་པའི་བྱང་ཆུབ་འཐོབ་པའི་
148



སྒོ་གཅིག་པུ་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པ་
དང་། མ་རྣམས་མྱུར་དུ་རྫོགས་པའི་བྱང་ཆུབ་ཐོབ་པ་སོགས་ཀྱི་རྒྱུར་བསྔོ་བ། སྨོན་ལམ་དྲི་མ་
མེད་པས་མཚམས་སྦྱོར་བ་སོགས་བྱས་ཤིང་། མཆོད་ཁང་གསར་བཞེངས་ཀྱི་རྡོ་བཟོ་དབུ་མཛད་
གྲ་མ་ཚེ་རིང་དང་། ཤིང་བཟོ་དབུ་མཛད་གྲོ་ཆུང་བ། དཀོན་མཆོག་ཚེ་བརྟན། གནས་བཅུ་
གཙོ་འཁོར་གྱི་བཞུགས་གནས་བྲག་རི་ཡུལ་ལྗོངས་སོགས་དང་། སྔགས་གྲྭའི་འཆམ་འབག་བཅུ་
གཉིས་ཀྱི་འཇིམ་བཟོ་དབུ་མཛད་ཨེ་དབྱིབས་པ་འཛོམ་ཕྲུག །བྲིས་པ་དབུ་མཛད་སྨན་ཐང་ནག་
དང་ནང་སོ་དགེ་ལེགས་ཡོངས་འདུ། ཙནྡན་གྱི་གནས་བཅུའི་རྐོས་པ་དབུ་མཛད་མུ་ཏྟཱི་ལ།
ལམ་རིམ་བླ་བརྒྱུད་ཀྱི་སྣང་བརྙན་བཞེངས་པའི་བཟུང་བ་ཕུལ་དབུ་མཛད་སྤར་མ་དང་། ལན་
དེ་བོ།：དྷ་ན་ཤིང་སོགས་བལ་བོད་ཀྱི་བཟོ་བོ་མཁས་མང་བསྡུས་པས་ལོ་དྲུག་སོང་བའི་གླ་ཡོན་དུ་
བྲེ་ཚད་ཀྱི་འབྲུ་ཁལ་ཆིག་འབུམ།: བརྒྱད་ཁྲི་བདུན་སྟོང་ཉིས་བརྒྱ་བརྒལ་བ་ ཐོབ་པར་ཁ་
བཏགས། གསེར་དངུལ། ་ བྱུ་རུ་སྤོས་ཤེལ། མཛོད་གོས། - ཁ་ཐི། མཐོན་ཐི། རྒྱན་གཞི།
ཚོན་ཁྲ། : ཚོས་གཅིག་སོགས་སྣ་ཚོགས་ཡུག །སྨན་བྱང་། སེར་སྐྱའི་གྱོན་པ། རྒྱ་རས་སོགས་་
རས་ཆའི་རིགས། ལྷོ་བལ་གྱི་ལྕགས། རྟ་སྒ་འཁོར་ཡོད་མེད། མཛོ་ཕོ་མོ། འབྲུ་རྐྱང་སོགས་
དངོས་པོ་ཕོན་ཆེ་བ་དང་། བལ་པོར་གསེར་ཕུད་ལུགས་ཁའི་དོད་སོགས་ལ་གསེར་མགུར་ཞོ་
བཅུ་ཕྲག་བཞི་ལྷག་ཙམ་བསྟར་བས་མཚོན་བཟོ་བོ་རྣམས་ཡིད་ལྷག་པར་མགུ་བར་བྱས་པས་ཀྱང་
རབ་ཏུ་གནས་པ་ལེགས་པར་གྲུབ། ཉེར་བརྒྱད་ཀྱི་ཉིན་ཆིང་ཐའི་ཇིའི་དཔོན་མོ་དང་མདའ་
དཔོན་ངམ་རུ་བ་འཁོར་བཅས་ལ་ངོས་འཕྲད་དང་གནམ་གང་གི་སྔ་དྲོ་དཔོན་མོ་འཁོར་བཅས་ལ་
བསྙེན་གནས་ཀྱི་སྡོམ་པ་དང་། ཕྱི་དྲོ་གྲུབ་རྒྱལ་ལུགས་ཀྱི་ཚེ་དབང་ཞིག་བསྐུར།：. ཟླ་བ་བཅུ་
གཅིག་པའི་ཚེས་བདུན་གྱི་ཉིན་དཔོན་མོ་འཁོར་བཅས་ཐོན་པར་བྱས་ཏེ། རེ་ཞིག་མཚམས་
ཁོངས་སུ་བཀའ་འགྱུར་རིན་པོ་ཆེའི་ལུང་ཞུ་བ་དང་སློབ་གཉེར་ལ་བརྩོན་པ་བྱས།་ ཟླ་བ་བཅུ་
གཉིས་པའི་ཚེས་དྲུག་གི་ཉིན་འདའ་བསམ་གྲུབ་པར་ངོས་འཕྲད་དགོས་ཚུལ་ལྟར་བཏང་ཞིང་།
ཕྱི་ཉིན་ས་སྐྱོང་མེར་རྒན་ཐའི་ཇིས་དཔོན་ཧོང་ཐའི་ཇི་སྐུ་མ་འཚོ་བའི་མགྱོགས་བསྔོའི་རྟེན་སྐྱེལ་
མི་རྫོང་སྟ་གནང་བ་འབྱོར་པར་བསྔོ་བ་སྨོན་ལམ་ཡང་དག་བགྱིས། འདི་དག་གི་སྐབས་སྔ་ཕྱིར་
དབེན་ས་ཆོས་ཀྱི་ཕོ་བྲང་ནས་ལམ་རིམ་གྱི་རྒྱུགས་འབུལ་བ་བཞི་དང་། སྔགས་གྲྭ་ནས་འདུས་
པའི་བསྐྱེད་རྫོགས་ཀྱི་རྒྱུགས་འབུལ་བ་བདུན་བྱུང་བར་སྟེར་ཆ་སོགས་བདག་རྐྱེན་ཡང་དག་དང་།
149



ཡང་དབེན་ས་ནས་བདེ་མཆོག་རྩ་རྒྱུད་ཀྱི་རྒྱུགས་འབུལ་བ་གསུམ་བྱུང་བར་བསོད་བཏགས།
གོས་ཁ། བན་གཟན་རེ་བཅས་བསྟར། དེ་ནས་རིམ་བཞིན་དྷའི་ཆིང་དང་། བཀྲ་ཤིས་བཱ་དུར་
ཐའི་ཇི། གངས་ཆེན། སྔགས་གྲྭའི་ལས་བྱེད། ཨེར་ཁེ་ཇུ་ནང་། ངག་དབང་སོགས་ཀྱིས་ཀྱང་
དཔོན་དེ་ཉིད་ཀྱི་ཆེད་དུ་བསྔོ་རྟེན་སྐྱེལ་མི་བྱུང་བར་བསྔོ་སྨོན་གྱི་རྒྱས་འདེབས་ཡང་དག་པར་
བགྱིས་ཤིང་། དུས་གཏོར་གྱི་བསྐང་གསོ་ཡང་སོ་སོར་སྔར་རྒྱུན་བཞིན་ཚུགས། ཉེར་བརྒྱད་ཀྱི་
ཉིན་བཀྲ་ཤིས་མཐོང་སྨོན་པ་ངོ་བོ་རྣམས་དང་། ལྷ་བཙུན་ནོར་བུ་བཟང་པོར་ངོས་འཕྲད་ཀྱང་
བཏང་། སྐྱེས་བདག་ཅེས་པ་ལྕགས་མོ་ལུག་ལོ་གསར་དུ་ཚེས་པའི་དགའ་སྟོན་གྱི་གྲལ་དབུར་ཉི་
འོད་དུ་ཕྱིན་ནས་བསྐང་གསོ་བ་རྣམས་དང་ལྷན་ཅིག་འདོད་ཁམས་དབང་མོ་འཁོར་དང་བཅས་
པར་མཆོད་སྤྲིན་རྒྱས་པར་ཕུལ་ཞིང་། ཐོན་པའི་རྗེ་བཙུན་མ་སོགས་མགྲོན་རྣམས་དགའ་སྟོན་
གྱིས་དགྱེས་པར་བྱས། འདི་སྐབས་བཀའ་འགྱུར་རིན་པོ་ཆེའི་ལུང་ཡང་གེགས་མེད་དུ་གྲུབ་པས་
བཀའ་དྲིན་མཚུངས་མེད་སློབ་དཔོན་རྡོ་རྗེ་འཛིན་པ་ཆེན་པོར་གསེར་གྱི་མཎྜལ་འབུལ་བ་སོགས་
སྒོ་གསུམ་འདུད་པའི་སྒོ་ནས་དགྱེས་པ་བསྐྱེད། འབྲུམ་ཐག་ཀྱང་ཧ་ལམ་ཆོད་འདུག་པ་བཅས་སྤྱི་
སྐྱུར་ཉིན་གསུམ་གྱི་སྔ་དྲོ་བསྟན་པའི་རྣམ་གཞག་བ་རྣམས་ལ་མྱུར་མཛད་ཡེ་ཤེས་མགོན་པོའི་སྒོ་
ནས་བཀའ་བསྒོ་རེ་དང་། ཕྱི་དྲོ་དཔང་པོར་ཕྱིན། ཚེས་ལྔ་ལ་སྨོན་ལམ་ཚུགས་པའི་ཕྱི་ཉིན་ནས་
བཟུངས་དུས་བཟང་གི་འགྱུར་ཁྱད་བཅས་དཔལ་གསང་བ་འདུས་པ་མི་བསྐྱོད་པའི་བསྙེན་པ་
ཞིག་བྱ་བའི་མགོ་བརྩམས། དགེ་འདུན་རྣམས་ལའང་མང་ཇ་མང་ཞིང་སྨོན་ལམ་འཕེལ་བ་བྱུང་
ཞེས་གླེང་། ཚེས་བཅུ་བཞིའི་ཉིན་སྒྲིབ་སྦྱོང་ཚོགས་གསོག་ཏུ་འདུས་པའི་སྐྱེ་བོའི་ཚོགས་དུ་མར་
རྒྱང་འཕྲད་མེ་ཏོག་འཐོར་བ་སོགས་དང་། ཐོན་པའི་རྗེ་བཙུན་མ་ལྕམ་སྲིང་ལ་ཚེ་དབང་དགོས་
ཚུལ་བཞིན་བགྱིས། དེའི་སང་ཉིན་ཀྱང་བཀྲ་ཤིས་རྩེ་པ་ཡུམ་སྲས་སོགས་སེར་སྐྱ་འགའ་ཞིག་ལ་
ངོས་འཕྲད་ཇ་གྲལ་དང་བཅས་པ་བཏང་ཞིང་། ཕྱི་ཉིན་སྲད་རིན་ཆེན་རྩེ་ནས་ཡུམ་སྲས་གཉིས་
ཀྱིས་རིང་འཚོའི་མཎྜལ་དངོས་པོའི་སྟེར་ཆ་རྒྱ་ཆེ་བ་བཅས་འདུག་པར་དཔོན་གཡོག་ཚང་མར་
ངོས་འཕྲད་དང་། ཡུམ་སྲས་གཉིས་ལ་ཚེ་དབང་ཞིག་ཕུལ། ཚེས་བཅུ་དགུའི་ཉིན་བཀྲ་ཤིས་རྩེ་
པ་ཡུམ་སྲས་ལ་ཚེ་དབང་དང་། སེར་འབྲས་ཀྱི་གྲྭ་སྐོར་བ་སོགས་ཕོན་ཆེ་བར་ངོས་འཕྲད་བཏང་།
ཟླ་བ་གཉིས་པའི་ཚེས་ལྔའི་ཉིན་འགྲུབ་སྦྱོར་དང་བསྟུན་སྔགས་གྲྭ་པ་རྣམས་ཀྱིས་རྒྱུད་པ་གྲྭ་ཚང་
དུ་ཡོང་དགོས་གསུང་བ་བཞིན་ཕྱིན་པར་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་ཆོ་
150



ད་ དང་།
་
ག་དང་འབྲེལ་བའི་སྒོ་ནས་རིང་འཚོའི་མཎྜལ། སྤྱི་སྒེར་ནས་དངོས་འབུལ་དང་བཅས་རྟེན་
འབྲེལ་ཕུན་སུམ་ཚོགས་པ་བསྒྲིག་པར་མཛད། བདག་ཉིད་ནས་ཀྱང་རྒྱུད་ཇ་དང་།་ ཕྱག་འགྱེད་
བཀྲས་བཏགས། སྨན་ཁ། དངུལ་ཞོ་ལྔ་རེ་རྣམ་གཞག་དང་བཅས་པ་ཕུལ་ཞིང་། གུང་ཚིགས་
ལ་སྔགས་གྲྭའི་གཟིམ་ཆུང་དུ་ཕྱིན། སྔ་གོང་ནས་སྔགས་གྲྭ་པ་རྣམས་ཀྱིས་དཔལ་རྡོ་རྗེ་འཇིགས་
བྱེད་ལྷ་བཅུ་གསུམ་མའི་དབང་དགོས་གསུང་བ་དང་། ཕྱོགས་མཐའ་ནས་བླ་ཁག་འགའ་ཞིག་ ་
ཀྱང་བྱོན་འདུག་པ་བཅས་ལ་དེ་ཉིན་སྟ་གོན་དང་། སང་ཉིན་དབང་བཞི་ཡོངས་སུ་རྫོགས་པ་ ་
བཤད་པ་གང་རྒྱས་བཅས་ཕུལ་བས་ཐམས་ཅད་ཐུགས་དགྱེས་ཤིང་ཡུལ་གཤིས་ཀྱང་ཤིན་ཏུ་
ལེགས་པས་རྟེན་འབྲེལ་ཕུན་སུམ་ཚོགས་པ་བྱུང་ཞེས་གླེང་། དེ་ནས་རྒྱུད་གྲྭ་པ་དགེ་བའི་བཤེས་
གཉེན་མང་པོས་རིང་འཚོར་དམིགས་པའི་རྒྱུད་ཇ་ཞུ་མི་ཉིན་གང་དུ་མ་འགྲིག་པ་བྱུང་འདུག །
ཚེས་བདུན་གྱི་ཉིན་སྦྱིན་དུ་ཐའི་ཇིའི་སྐོར་སོགས་སེར་སྐྱའི་ཚོགས་འགའ་ཞིག་ལ་རྒྱང་འཕྲད་
བཏང་ནས་མེ་ཏོག་གཏོར་ཞིང་ཨེར་ཁེ་ནོ་ཡོན་དཔོན་གཡོག་དྲུག་ཅུ་སྐོར་ལ་ངོས་འཕྲད་དང་།
ཚེས་བརྒྱད་ཀྱི་ཉིན་བསྙེན་གནས་ཀྱི་སྡོམ་པ་ཕོག་ །ཚེས་བཅུ་གཅིག་གི་ཉིན་དབེན་ས་ཆོས་ཀྱི་ཕོ་
བྲང་པ་རྣམས་ཀྱི་བླ་མ་མཆོད་པ་དང་འབྲེལ་བའི་སྒོ་ནས་རིང་འཚོའི་མཎྜལ། ཚན་གྲངས།
ཚོགས་འཁོར། ཉེ་འཁོར་བ་རྣམས་དང་བཅས་པར་སྟོན་མོ་འདུས་ཚོགས་སུ་མང་ཇ་བཅས་
འདུག་པར་ཉི་འོད་དུ་ཚོགས་སྐོར་གཉིས་ཀྱི་རིང་དབེན་ས་པ་རྣམས་ཀྱི་ཚོགས་དབུར་བསྡད། ： ་དེ་
གོང་སྤྱི་མི་རྣམས་ཀྱིས་བདག་བསྟོད་རིང་འཚོའི་སྨོན་ཚིག་དང་བཅས་པ་དགོས་ཚུལ་བཞིན་ཤོ་ལོ་
ཀ་ལྔ་པ་ཞིག་བགྱིས་པའང་དེ་ཉིན་ཞལ་འདོན་དུ་བཙུགས་ཏེ་རིང་དུ་འཚོ་བའི་རྟེན་འབྲེལ་སྒོ་དུ་
མ་ནས་བསྒྲིག་པར་མཛད། བདག་ཉིད་ནས་ཀྱང་ཉིན་གསུམ་གྱི་རིང་ཇ་ཐུག་དྲུག་རེ་དང་། ཚ་་་
གུང་རྒྱུར་བཅས། འགྱེད་དགེ་འདུན་རེར་བཀྲས་བཏགས། .གོས་ཁ། སྨན་ཁ་རེ་བཅས་དང་།
བཅུ་བར་དུ་གསེར་མགུར་ཞོ་རེ། ཆོས་འཁོར་དབུས་སྡིངས་དང་། ཆུ་དབར་གཡུ་རྩེའི་བཙུན་
མ་ལྔ་བཅུ་སྐོར་ལ་འགྱེད་ཁ་བཏགས། གོས་ཁ་ཕྱེད་རེ་དང་། བཙུན་མ་སྤྱིར་རྟ་གསུམ། ： སོ་སོའི་
ལས་འཛིན་པ་སོ་སོར་རྣམ་གཞག་བཅས་བསྐོར་ཞིང་།, ཨེར་ཁོ་ནེ་ཡོན་གྱིས་དཔོན་ཧོང་ཐའི་
ཇིའི་དགོངས་རྫོགས་སུ་དམིགས་པའི་དངོས་པོ་ཚན་ཆེ་བསྟབས་བྱུང་བས་དཔོན་གཡོག་ཚང་
མར་ངོས་འཕྲད་ཇ་གྲལ་བཅས་བཏང་ཐོག་དགེ་བ་རྫོགས་བྱང་དུ་བསྔོས། ཚེས་བཅུ་གཉིས་ཀྱི་
ཉིན་དགའ་ལྡན་རབ་རྒྱས་པ་རྣམས་ཀྱིས་ཚེ་ཆོག་དང་འབྲེལ་བའི་སྒོ་ནས་རིང་འཚོའི་མཎྜལ།
：་， 151



ཚོགས་སྟོན། ཚན་གྲངས་བཅས་འདུག་པའི་ཚོགས་དབུར་ཡང་ཕྱིན་ཞིང་། - ཁོང་བླ་སྤྱི་རྣམས་
ཀྱིས་རིང་འཚོའི་འདོད་གསོལ་དགོས་ཚུལ་བཞིན་བགྱིས་པའང་དེ་ཐོག་བཙུགས་ནས་རྟེན་འབྲེལ་
བསྒྲིག་པར་མཛད། དེ་ནས་དབེན་དགོན་པ་རྣམས་དང་དགའ་ལྡན་རབ་རྒྱས་པ་ལྷན་ཅིག་ཏུ།
མཁས་གྲུབ་སངས་རྒྱས་ཡེ་ཤེས་ཀྱིས་མཛད་པའི་བློ་སྦྱོང་དང་། དབེན་ས་ཆོས་ཀྱི་ཕོ་བྲང་བས་
བསྐུལ་བའི་ཚིགས་བཅད་གསར་བརྩམས་ཀྱི་ལུང་བཀླགས་ཤིང་། དགའ་ལྡན་རབ་རྒྱས་པ་
རྣམས་ལ་མིང་ཇོ། འགྱེད་ཁ་བཏགས། སྨན་ཁ་རེ། ཚན་གྲངས་ཀྱི་སློག་ཚེ་དང་བཅས་པའི་
བསྙེན་བཀུར་བགྱིས། བཅུ་གསུམ་དུས་ཆེན་གྱི་ཉིན་འདུས་པ་རྒྱ་མཚོར་མང་ཇ་གསེར་འགྱེད་
བཅས་དང་། ཕྱོགས་མཐོའི་དགོན་ཁག་རྣམས་ལ་ཡང་མང་འགྱེད་བཅས་བཏང་། ཚེས་བཅོ་
ལྔའི་ཉིན་ཆོས་སྟོན་དང་བསྟུན་སློབ་དཔོན་རྣམ་པ། ཨེར་ཁོ་ནོ་ཡོན་དཔོན་གཡོག ། ཨུ་ཁེང་
ཐའི་ཇིའི་དཔོན་མོ་སོགས་ལ་ངོས་འཕྲད་དང་། ཨེར་ཁོ་ནོ་ཡོན་དང་ཨུ་ཁེར་ཐའི་ཇིའི་དཔོན་མོ་
གཉིས་ལ་གྲུབ་རྒྱལ་ལུགས་ཀྱི་ཚེ་དབང་ཞིག་ཀྱང་བྱས། ཚེས་བཅུ་བདུན་གྱི་ཉིན་གངས་ཅན་ཆོས་
འཕེལ་བ་མཁན་སློབ་དགེ་འདུན་དང་བཅས་པས་རིང་འཚོའི་རྟེན་འབྲེལ་བསྒྲིག་པར་མཛད་
པའི་ཚོགས་དབུར་ཇ་ཉིས་ཀྱི་ཐོག་བསྡད་ཅིང་། ཁོང་རྣམས་ལ་མང་ཇ་དང་འགྱེད་ཁ་བཏགིས།
ཇ།..ཚན་གྲངས་སོ་སོའི་སློག །ཤར་བྱང་གཉིས་ལ་ཆོས་གྲྭ་ཇའི་ཐེས་དོང་བསྟོད་པ་ཞིག་དགོས་
ཚུལ་ཡང་བརྩམས་ཏེ་ཕུལ་ནས་བཞེད་དོན་བསྒྲུབས། དེའི་སང་ཉིན་བཞད་བཀྲ་ཤིས་དགེ་
འཕེལ་བ་རྣམས་ཀྱིས་རིང་འཚོའི་མཎྜལ་སྟེར་ཆ་དང་བཅས་བསྟར་བྱུང་བའི་ཚོགས་དབུར་
བསྡད་ཅིང་། ཁོང་རྣམས་ལའང་མང་འགྱེད་དང་སློག་ཆ་མི་དམན་པས་མགུ་བར་བྱས་ནས།
ཨུ་ཁེར་ ཐའི་ཇིའི་དཔོན་མོ་དང་ཨེར་ཁེ་ནོ་ཡོན་འཁོར་བཅས་ལའང་ངོས་འཕྲད་རིམ་པར་
བཏང། ཉེར་བརྒྱད་ནས་བཟུངས་རྡོ་རྗེ་འཛིན་པ་བློ་བཟང་དོན་གྲུབ་པའི་ཞབས་དྲུང་དུ་
གདུགས་དཀར་ལྷ་སོ་ལྔ་དང་བཅུ་བདུན་མ་ གཉིས་ཀྱི་དབང་སྟ་གོན་དང་བཅས་པ་དང་།
མགོན་པོ་ཕྱག་དྲུག་མ་དང་ཞལ་གྱི་བསྐང་གསོའི་སྐོར་གྱི་ལུང་རྣམས་ཞུས་ཤིང་། ཨེར་ཁེ་ནེ་ཡོན་
དང་ཨུ་ཁེར་ཐའི་ཇིའི་དཔོན་མོ་འཁོར་བཅས་ལ་བདག་རྐྱེན་བཟང་པོའི་སྒོ་ནས་ཐོན་པར་བྱས་
ནས། རེ་ཞིག་ཕྱི་མཚམས་བཅད་རྒྱུའི་ཁོངས་སུ། རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་
སྔ་ནས་ལ་སྤྱན་སྔ་བློ་གྲོས་རྒྱལ་མཚན་གྱི་གསུང་འབུམ་གྱི་ལུང་ཞུ་བའི་མགོ་བརྩམས། ཟླ་བ་
གསུམ་པའི་ཚེས་ལྔའི་ཉིན་རྟ་ནག་རི་ཁུང་ཆོས་སྡེ་བ་གཞིས་བྱེས། སྣར་ཐང་གི་ཟུར་བཞི། ལ་ཁ་
152



བ་གཞིས་བྱེས་གྲྭ་སློབ་དང་བཅས་པས་ལྷན་ཅིག་ཏུ་རིང་འཚོའི་མཎྜལ་དངོས་འབུལ་དང་བཅས་
བསྟར་བྱུང་བར་ཁོང་རྣམས་ལ་གནས་བརྟན་ཕྱག་མཆོད་ཀྱི་ལུང་ཞིག་དང་སློག་ཀྱང་མི་ཆུང་བ་
བགྱིས། ཚེས་བརྒྱུད་ཀྱི་ཉིན་རི་ཁྲོད་ཁག་སོ་སོ་ནས་སྤོང་བ་པ་རྣམས་ཕེབས་ཏེ་མཎྜལ་དངོས་
པོའི་གནང་སྐྱེས་དང་བཅས་རིང་འཚོའི་རྟེན་འབྲེལ་བསྒྲིག་པ་མཛད་བྱུང་བའི་ཚོགས་དབུར་
བསྡད་ངོས། འདི་ཁའི་སློབ་དཔོན་རྣམ་པ་དང་ལྷན་ཅིག་ཏུ་བླ་མ་མཆོད་པའི་ཁྲིད་རྒྱས་པར་
ཕུལ་ཞིང་། སྤོང་བ་པ་རྣམས་ལ་བཀྲས་བཏགས་རེ་དང་དངུལ་ཞོ་ལྔ་རེ། ཇ་ཚུལ་གྱི་ཐེས་སུ་ཇ་
འཁོར་དྲུག་བཞི་བཅས་བསྙེན་བཀུར་ཡང་དག་དང་
། ལྷ་《 ལྷོ་》བྲག་བཀྲ་ཤིས་ཆོས་རྫོང་གི་
བཙུན་མ་རྣམས་ལའང་སྨན་ཁ་རེ་དང་སྤྱིར་གོས་ཡུག་གཉིས། - ཇ་ཚུལ་ཐེས་འཁོར་དྲུག་གཅིག་
རྣམས་ཕུལ། དེ་ནས་རེ་ཞིག་མཚམས་ཁོངས་སུ་སྤྱན་སྔ་བ་ཆེན་པོའི་གསུང་འབུམ་གྱི་ལུང་ཞུ་
འཕྲོས་དང་། རྭ་བོད། རྟ་བོད། ཁྲོ་བུ་བརྒྱ་རྩ་དང་བཅས་པའི་ལུང་རྣམས་ཞུས་ཤིང་། གལ་
ཆེའི་རིགས་ཁ་ཤས་ལ་ངོས་འཕྲད་ཀྱང་བཏང་། ཉེར་ལྔ་ནས་མཁན་ཆེན་རྒྱལ་བའི་དབང་པོ་
ཐམས་ཅད་མཁྱེན་གཟིགས་ཆེན་པོའི་རྣམ་ཐར་ནས་བཟུངས་གསུང་འབུམ་གྱི་ལུང་ཁ་ཤས་ཞུ་
བའི་མགོ་ཚུགས་པར་བྱས། དཔྱིད་ཆོས་གཉིས་པའི་ཐོག་དགེ་འདུན་ཞལ་གྲངས་ཉིས་སྟོང་སུམ་
བརྒྱ་བདུན་ཅུ་དོན་བཞིར་སྤྱི་འགྱེད་གཤོར་ཁལ་ཆིག་ཁྲི་བརྒྱད་སྟོང་། དགུ་བརྒྱ་ང་གསུམ་རྩིས་
ཀྱི་དངོས་པོ་སྣ་ཚོགས། བསྔོ་རྟེན་རྣམ་གཞག་བཅས་ཕུལ་ཞིང་། དབེན་དགོན་དུ་འབུམ་གསུང་
སྒྲོགས་ཟླ་སྐོར་གནང་བར་ཇ། ཡོན་གྱིས་མཉེས་པར་བྱས། ཟླ་བ་བཞི་པའི་ཚེས་བཞིའི་ཉིན་
དཀའ་ཆེན་ལེགས་བཤད་ལ་མོ་སྐུ་རྟེན་པར་བླ་མཆོད་ཀྱི་ཁྲིད་འབོགས་སུ་བཏང་བ་འཁོར་བྱུང་བ་
དང་བསྟུན་མ་ཎི་དགེ་བསྐུལ་བར་ཡང་ངོས་འཕྲད་བཏང་ངོས། དཀོན་མཆོག་གི་ཞབས་ཏོག་ལུ་
བསམས་པའི་ལྷག་བསམ་རྣམ་དག་དགོས་ཚུལ་མོལ། ：ཚེས་བརྒྱད་ཀྱི་ཉིན་མ་ཎི་བ་བློ་བཟང་ཆོས་
གྲགས་ཀྱིས་རིང་འཚོའི་མཎྜལ་བསྟར་བྱུང་བའི་ཐོག །མདངས་ཆེན་བླ་གྲྭ་དང་ཕྱོགས་འདུས་ཀྱི་
སྐྱེ་བོ་འགའ་ཞིག་ལ་ངོས་འཕྲད་བཏང་། ཚེས་བཅུ་བཞི་ཡན་ལ་མཁན་ཆེན་ཐམས་ཅད་མཁྱེན་
གཟིགས་ཆེན་པོའི་རྣམ་ཐར་པོ་ཏི་གཉིས་དང་། ལམ་རིམ་དམར་ཁྲིད། གཏོར་མའི་སྐོར། རྗེ་
བསོད་ནམས་རྒྱ་མཚོ་དང་།: ཐམས་ཅད་མཁྱེན་པ་ཡོན་ཏན་རྒྱ་མཚོ། གླིང་སྨད་ཞབས་དྲུང་ ་
དཀོན་མཆོག་ཆོས་འཕེལ། ོ ཕ་བོང་ཁ་བ་དཔལ་འབྱོར་ལྷུན་གྲུབ་རྣམས་ཀྱི་རྣམ་ཐར་དང་།
རྒྱལ་རབས་གསལ་མཆོག་རྣམས་ཀྱི་ལུང་ཞུས། - སྔ་གོང་ནས་མཚམས་ཡུན་རིང་བ་ལྷོད་པར་ཉེ་
་ ་153



འཁོར་བ་རྣམས་ཀྱིས་ལེགས་སོའི་གྲ་བསྒྲིགས་ནས། འདུས་པ་རྒྱ་མཚོར་མང་ཇ་ཉི་ཤུ་རྩ་དྲུག་
ཞུས་རྗེས། ཚེས་བཅོ་ལྔའི་ཉིན་ཡང་མང་ཇ་དང་། དེ་བསྟུན་རིང་འཚོའི་མཎྜལ་དངོས་འབུལ་ །
དང་བཅས་བྱུང་ཞིང་
། དེ་ཉིན་འཕེལ་རྒྱས་གླིང་པ་སོགས་ཁ་ཤས་ལ་ངོས་འཕྲད་དང་། སྔ་དྲོ་
དཔོན་མོ་དགེ་ཚུལ་མ་ཕུན་ཚོགས་དཔལ་ལ་སྨྱུང་གནས་ཀྱི་སྡོམ་པ་ཕོག །ཚེས་ཉི་ཤུའི་ཉིན་
དཔོན་མོ་དགེ་ཚུལ་མར་རྗེ་བཙུན་སྒྲོལ་མ་ལ་ཕྱག་འཚལ་ཉེར་གཅིག་གི་སྒོ་ནས་བསྟོད་པ་དང་།
བར་དོ་འཕྲང་སྒྲོལ་གྱི་ལུང་བཀླགས། སེར་སྐྱའི་ཚོགས་འགའ་ཞིག་ལ་ངོས་འཕྲད་ཀྱང་བཏང་།
སློབ་དཔོན་རྡོ་རྗེ་འཛིན་པ་ཆེན་པོར་གོང་གི་མུ་མཐུད་ནས་མཁན་ཆེན་ཐམས་ཅད་མཁྱེན་པའི་
གསུང་རགས་རིམ་དང་། ལྷོ་བྲག་བཀའ་འབུམ། གསོ་དཔྱད་རྒྱུད་བཞིའི་ལུང་རྣམས་ཟླ་བ་ལྔ་
པའི་ཚེས་གཅིག་ཡན་ལ་ཞུས་ཏེ་རེ་ཞིག་ཆོས་མཚམས་བྱས་ ཤིང་། ཚེས་གསུམ་གྱི་ཉིན་བྱ་
གཤོངས་མཁན་པོ་སོགས་ཁ་ཤས་ལ་ངོས་འཕྲད་བཏང་། ཚེས་དྲུག་གི་ཉིན་གཉེར་ཚང་པ་རྗེ་
དྲུང་བློ་བཟང་ནོར་བུ་ལས་སྙན་ངག་སློབ་སྦྱོང་བྱེད་པའི་མགོ་བརྩམས། རྒྱུད་གྲྭར་བསྟད་པ་སྤྱི་
རིམ་དུ་དམིགས་ཟླ་བ་གསུམ་གྱི་རིང་ཆོས་སྐྱོང་ཡོངས་རྫོགས་དང༌། ལྷ་བེག་ལ་སྒེར་བསྐངས།
མཇུག་ཏུ་གདུགས་དཀར་བཟློག་ཆེན་བཅས་མཛད་པར་ཇ་འགྱེད། - བསྔོ་རྟེན་རྣམ་གཞག །
སྦྱོར་འཇགས་སུ་བཟང་གོས་ཀྱི་རྣམ་སྦྱར་ལྔ། གོས་ཁྲ་བསྒྲིགས་ཀྱི་རྟེན་ཁེབས་ཁ་གསར་བརྒྱ་ཕྲག་
།རྒྱ་སྦུག་སྤུས་ལེགས་ཆ་གཉིས་ཤུབས་ཚགས་མ་ལེགས་པ་དང་བཅས་པ། རྒྱ་རྔ་དབྱུག་བཅས་
གཉིས་རྣམས་ཕུལ། ： སྨོན་ལམ་ཆེན་མོ་ཉིན་གསུམ་གྱི་སྔ་དྲོ་གོས་སྐུའི་ཞལ་མཇལ་ལ་གཟིམས་ཁང་
སྟེང་དུ་ཕྱིན་ནས་ཡན་ལག་བདུན་པ་འབུལ་བ་དང་བསྟན་འགྲོར་ཕན་བདེ་འབྱུང་བའི་སྨོན་ལམ་
བཏབ། དགེ་འདུན་རྣམས་ལའང་སྔ་དྲོའི་ཞབས་ཏོག་ཚར་དང་བཅས་པ་སྔར་རྒྱུན་བཞིན་ཕུལ་
ཞིང་བསམ་གྲུབ་རྩེ་ནས་ཀྱང་སྔར་རྒྱུན་འཆག་མེད་གནང་། ་ ཚེས་བཅུ་བདུན་གྱི་ཉིན་རྡོ་རྗེ་
འཛིན་པ་བློ་བཟང་དོན་གྲུབ་པའི་ཞལ་སྔ་ནས་འཇམ་དབྱངས་ཆོས་སྐོར་གྱི་ནང་གི་སྒྲོལ་མ་དཀར་
མོའི་རྗེས་གནང་ཞིག་དང་ཉེར་མཁོའི་ལུང་འགའ་ཞིག་ཞུས་ཤིང་། དེའི་སང་ཉིན་ཨོ་གོན་དཔོན་
མོ་སོགས་ཁ་ཤས་ལ་ངོས་འཕྲད་དང་། སློབ་དཔོན་རྡོ་རྗེ་འཛིན་པ་ཆེན་པོར་གྲུབ་རྒྱལ་ལུགས་ཀྱི་
ཚེ་དབང་ཞིག་དགོས་གསུང་བའི་ཐུགས་བཞེད་བསྐངས། དེ་ནས་ངམ་རིངས་《རིང་》མཁན་
པོས་གཙོས་སེར་འབྲས་ཀྱི་གྲྭ་པ་འགའ་ཞིག་ལ་ངོས་འཕྲད་དང་། དཔོན་མོ་དགེ་ཚུལ་མར་སྣར་
ཐང་བརྒྱ་རྩའི་ནང་གི་རྡོ་རྗེ་མི་འཁྲུགས་པའི་རྗེས་གནང་ཞིག་དགོས་ཚུལ་ལྟར་བགྱིས། ཉེར་
154：



བདུན་གྱི་ཉིན་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་བསྟན་
འགྲོའི་དཔལ་མགོན་དུ་ཞབས་པད་བསྐལ་བརྒྱར་བརྟན་དགོས་པའི་གསོལ་འདེབས་ཞུ་རྟེན་
དངོས་འབུལ་དཔངས་མཐོ་བ་དང་། ཞབས་བརྟན་ལ་དམིགས་པའི་དགོན་ཁག་བདུན་ལ་མང་
འགྱེད། དེ་མཐུན་སྡེ་སྲིད་རིན་པོ་ཆེར་ཡང་མཆོད་ཁང་གསར་བསྐྲུན་གནང་བའི་ལེགས་འབུལ་
དང་སྦྲགས་དངུལ་དཀར་གྱི་མཎྜལ། ན་བཟའ། དགུ་ཚན་གསུམ་བཅས་དང་། མཆོད་ཁང་
གསར་བཞེངས་ཀྱི་མགོ་པ། བཟོ་རིག་པ་བཅས་ལ་འཕར་དང་། དེ་ཕྱིན་ཨར་པོ་བ་རྣམས་ལ་བྲེ་
ཚད་ཀྱི་རྩམ་ཁལ་ཕྱེད་གཉིས་རེའི་རྩིས་ཀྱི་རྩམ་ཁལ་ཆིག་ཁྲི་ཆིག་སྟོང་སོ་བདུན། མང་ཇ་གཉིས་
བཅས་གཏོང་བར་མགྲོན་གཉེར་ཆོས་སྐྱོང་རྒྱ་མཚོ་རྫོང་སྟ་བྱས་པར་ཨར་པོ་བ་རྣམས་ཤིན་ཏུ་
དགའ་བའི་གླེང་མོ་སྒྲོགས་པ་བྱུང་ཟེར། དེ་ནས་རེ་ཞིག་མཚམས་ཁོངས་སུ་དགེ་བའི་བཤེས་
གཉེན་བསོད་ནམས་གྲགས་པའི་ཞལ་སྔ་ནས་ལ་འདུལ་བའི་གླེང་འབུམ་ཆེན་མོའི་ལུང་གི་འཕྲོས་
རྣམས་ཞུས་ཤིང་། འདི་སྐབས་ཆོས་གྲྭ་ཆེན་པོ་འདིས་མཚོན་པའི་ཉེ་སྐོར་གྱི་དགོན་ཁག་རྣམས་
ལ་སྤྱི་སྒེར་གྱི་རིམ་གྲོར་མང་ཇ་ཕོན་དང་བཅས་པར་ཇ་མཁར་རྒྱུའི་ཁལ་བརྒྱ་དང་སོ་ལྔ། བྲེ་ཚད་
ཀྱི་འབྲུ་ཁལ་སུམ་ཁྲི་བདུན་སྟོང་སུམ་བརྒྱ་གྱ་ལྔ་ཐོབ་རྩིས་ཀྱི་མུ་ཏིག་སོ་སོའི་དགེ་འདུན་ཞལ་
གྲངས་དང་བསྟུན་ནས་བཏང་། ཟླ་བ་དྲུག་པའི་ཚེས་བརྒྱད་ཀྱི་ཉིན་དཔོན་མོ་ཨེ་པོ་ལེང་ཐོན་
ཆས་བསྟར་བ་དང་བསྟུན་གསང་སྔགས་གླིང་བའི་བླ་མ་སོགས་ཁ་ཤས་ལ་ངོས་འཕྲད་བཏང་།
ཚེས་བཅུ་གཉིས་ཀྱི་ཉིན་མཚོ་ཁ་ནས་དཔོན་ལྷ་བཟང་གི་འཚམས་འདྲི་བ་གསུམ་དང་རྒྱུད་པའི་གྲྭ་
པ་འགའ་ཞིག་བཅས་འབྱོར་པར་ངོས་འཕྲད་བཏང་ཞིང་། རྒྱུན་པར་སློབ་དཔོན་རིན་པོ་ཆེ་
བསོད་ནམས་གྲགས་པའི་ཞལ་སྔ་ནས་ལ་མི་ཆོས་གནད་འཕྲེང་དང་། དཔེ་ཆོས་རིན་སྤུངས་
སོགས་ཀྱི་ལུང་ཞུ་བ་དང་སློབ་སྦྱོང་ལ་འགྲུས་པར་བྱས། ཉེར་ལྔའི་ཉིན་རྫོར་ག་ཐུའི་བསྔོ་རྟེན་
སྐྱེལ་མི་དང་། མེར་རྒན་ཐའི་ཇིའི་འཚམས་འདྲི་བ་སོགས་འགའ་ཞིག་ལ་ངོས་འཕྲད་བཏང་།
ཟླ་བ་བདུན་པའི་ཚེས་གཉིས་ཀྱི་ཉིན་མཛོད་པ་བསྟན་འཛིན་རྒྱ་མཚོ་སོགས་འགའ་ཞིག་ལ་དཔལ་
མོ་ལུགས་ཀྱི་བཅུ་གཅིག་ཞལ་གྱི་དབང་ཞིག་དགོས་ཚུལ་ལྟར་བསྐུར་ཞིང་། ཚེས་གསུམ་གྱི་ཉིན་
ལ་ཐགས་རྒྱལ་པོ་བདེ་ལེགས་མ་འཚོ་བའི་བསྔོ་རྟེན་སྐྱེལ་མི་དང་། རྒྱལ་པོ་བཀྲ་ཤིས་ཀྱི་འཚམས་
འདྲི་བ་སོགས་སེར་སྐྱ་འགའ་ཞིག་ལ་ངོས་འཕྲད་བཏང་། ཚེས་དྲུག་ལ་ཙནྡན་ལས་གྲུབ་པའི་
དཔལ་རྡོ་རྗེ་འཇིགས་བྱེད་ཆེན་པོའི་སྐུ་བརྙན་གསར་བཞེངས་གྲུབ་པར་གཟུངས་འབུལ་མ་
155



འཆོལ་བར་བསྒྲུབ་དགོས་པའི་བཀོད་པ་དང་། ངོས་ནས་བསྒྲུབས་པའི་མེ་ཏོག་འཐོར་རྒྱུའང་
གཏད་ཅིང་། དབྱར་གནས་སྐབས་འདུས་ཚོགས་སུ་མང་ཇ་སྔར་ལས་འཕར་བ་དང་། ཚེས་
བཅུ་གསུམ་གྱི་ཉིན་དགེ་འདུན་རེར་དངུལ་ཞོང་( ཞོར་》ཐོབ་རྩིས་ཀྱི་དངོས་པོ་སྤུས་གཙང་བ་
ཕུལ། ཟླ་བ་འདི་ནང་དུའང་ཡོངས་ཀྱི་དགེ་བའི་བཤེས་གཉེན་བསོད་ནམས་གྲགས་པའི་ཞལ་སྔ་
ནས་ལ་ཡིག་ཆུང་ཉེར་གཅིག་སོགས་ཀྱི་ལུང་ཞུ་བར་བརྩོན་པ་གང་ཆེ་བགྱིས་ཤིང་། དེ་ནས་རིམ་
བཞིན་སེར་འབྲས་ནས་ངམ་རིངས་《རིང་》གྲྭ་སྐོར་ལ་བྱིན་《བྱོན་》པ་བརྒྱ་སྐོར་དང་། གཞན་
མ་སེར་སྐྱའི་ཚོགས་འགའ་ཞིག་ལ་དམིགས་བརྩེ་མ། སྒྲོལ་མ། སྨན་བླའི་མདོ་ཆོག་གི་སྙིང་པོ་
བསྡུས་པ་གསུམ་གྱི་ལུང་དང་། ཉེར་ལྔའི་ཉིན་ཚོགས་ཆེན་དང་སྔགས་གྲྭའི་ཆོས་ཁྲིམས་གསར་
རྙིང་། རྒྱུད་སྨད་པའི་གྲྭ་པ་སོགས་འགའ་ཞིག་ལ་དཔལ་ལྡན་ས་གསུམ་མའི་ལུང་བཀླགས།
འདི་ལོ་ཆར་ཤིན་ཏུ་དཀོན་པར་བརྟེན་སྔགས་གྲྭ་པ་དགེ་བའི་བཤེས་གཉེན་བརྒྱད་ལ་སྣར་ཐང་
བརྒྱ་རྩ་ནས་འབྱུང་བའི་སྟོབས་པོ་ཆེ་དམར་པོའི་རྗེས་གནང་སྦྱིན་ཏེ་རྗེ་བདག་ཉིད་ཆེན་པོའི་
གསུང་རྒྱུན་གྱི་སྟོབས་པོ་ཆེ་ལ་བརྟེན་པའི་ཆར་འབེབས་པ་བཞི་སྡེ་ཁག་གཉིས་བཙུགས་ཤིང་།
ཆར་གྱི་རྒྱུན་བཟང་པོ་བབས་པས་སྐྱེ་བོ་རྣམས་དགའ་བའི་གཏམ་སྒྲོགས་པ་བྱུང་། གནམ་གང་
གི་ཉིན་དགེ་སྐོས་གསར་པར་མྱུར་མཛད་ཡེ་ཤེས་མགོན་པོའི་བཀའ་བསྒོ་དང་། དེ་མཐུན་གཞན་
ཁ་ཤས་ལ་ངོས་འཕྲད་དགོས་ཟེར་བའི་འདོད་པ་བསྐངས། ཟླ་བ་བརྒྱད་པའི་ཚེས་གཅིག་གི་ཉིན་
སློབ་དཔོན་རྣམ་པ་དང་། ཆོས་ཁྲིམས་གསར་རྙིང་སོགས་ལ་དགག་ཆུང་སྟོན་མོ་དང་བསྟུན་ངོས་
འཕྲད་བཏང་། ཚེས་གསུམ་དང་བཞི་ལ་མཛོད་པ་དང་། སྐུ་མདུན་སོགས་ཉེ་འཁོར་བ་འགའ་
ཞིག་ལ་སྨན་བླ་མཐོ་བརྩེགས་དང་ཐུགས་རྗེ་ཆེན་པོ་ཕྱག་བཞི་པའི་རྗེས་གནང་བྱས། དེ་ནས་
རིམ་བཞིན་གངས་ཅན་ཆོས་འཕེལ་གྱི་སྤྱི་བསོད་པ་བརྒྱ་སྐོར་དང་། སྐྱིད་སྦུག་སྤྲུལ་སྐུ། མཐོ་
ལྡིང་མཁན་སློབ། སྲད་རྒྱུད་པའི་སྤྱི་བསོད་པ་སོགས་རིམ་པར་འབྱོར་བར་ངོས་འཕྲད་དང་།
སྐྱིད་སྦུག་སྤྲུལ་སྐུ་ལ་རྗེ་མིད་《མི་》ལ་ལ་བརྟེན་པའི་བླ་མའི་རྣལ་འབྱོར་གྱི་ལུང་ཞིག་ཕུལ། ཚེས་
བཅུ་གསུམ་གྱི་ཉིན་ཉི་འཁོར་བ་རྣམས་ཀྱིས་མང་ཇའི་ཚོགས་དབུར་ཡོང་དགོས་ཚུལ་ལྟར་ཕྱིན་
ཞིང་། རིང་འཚོའི་ཚིགས་བཅད་གསར་རྩོམ་དགོས་ཚུལ་བསྟར་བ་དེའང་ཚོགས་པའི་ཞལ་
འདོན་དུ་བཙུགས་ནས། མཎྜལ་སྔོན་འགྲོའི་ཚན་གྲངས་དང་བཅས་རིང་འཚོའི་རྟེན་འབྲེལ་
ལེགས་པར་བསྒྲིགས། དེ་ཐོག་འདུས་པ་རྒྱ་མཚོར་ཚིགས་བཅད་གསར་རྩོམ་གྱི་ལུང་དང་། ལམ་
156



རིམ་ཆུང་བའི་ལུང་རིམ་གྱིས་འབུལ་རྒྱུའི་དབུ་ཚུགས་པར་བྱས་ཤིང་། དགེ་འདུན་རེར་བཀྲ་ཤིས་
ཁ་བཏགས་རེའི་ཕྱག་འགྱེད་དང་། སློབ་དཔོན་རྣམ་པ། དབུ་ཆོས་སོགས་ལ་རྣམ་གཞག་ཀྱང་
རྒྱས་པར་ཕུལ། ཚེས་བཅོ་ལྔའི་ཉིན་གསོ་སྦྱོང་ལ་ཕྱིན། བར་སྐབས་ཤིག་གྲྭ་རིགས་རྣམས་ལ་
ཆོས་ཁྲིམས་བས་གསོ་སྦྱོང་ལ་འབྱོན་དགོས་པའི་བསྐུལ་མ་མཛད་དགོས་པའང་བྱུང་འདུག་ཀྱང་
འདི་སྐབས་རང་ཤུགས་ཀྱིས་འདུས་ཤིང་། བདག་ཉིད་ནས་ཀྱང་མདོ་འདོན་པ་ལ་སོགས་པ་
བསྟན་པའི་བྱ་བ་ལེགས་པར་བགྱིས་པས། ཕྱིས་ཀྱང་ཚང་མ་སྤྲོ་ཤུགས་ཀྱིས་འདུ་ཞིང་བླང་དོར་
ལ་བརྩོན་པ་སོགས་བསྟན་པའི་རྩ་བ་ཚུལ་ཁྲིམས་ཀྱི་བསླབ་པ་རིན་པོ་ཆེར་གཅེས་སྤྲས་སུ་མཛད་
པ་བྱུང་བས་བསྟན་པ་རིན་པོ་ཆེའི་ཞབས་ཏོག་ཏུ་གྱུར། དེ་ཉིན་ཆོས་སྟོན་དང་བསྟུན་སློབ་
དཔོན་རྣམ་པ་སོགས་ལ་ངོས་འཕྲད་དང་། ཉེར་གཅིག་ལ་ཆོས་ཁྲིམས་རྙིང་པར་ལེགས་སོའི་སྟེར་
ཆ་བསྟར་བ་དང་བསྟུན་འགའ་ཞིག་ལ་ངོས་འཕྲད་བཏང་། ཉེར་ལྔའི་ཉིན་ཉི་ཐང་སྐུ་སྐྱེ་ངག་
དབང་གཞོན་ནུ་དང་། རྒོད་ཚང་། དར་རྒྱས་སྒྲུབ་སྡེའི་གནས་བླ་མ་བཅས་ལམ་རིམ་གྱི་ལུང་གི་
མགོ་ལ་མ་འབྱོར་པར་དབུ་ནས་དགོས་ཚུལ་བྱུང་བ་བཞིན་ཕུལ། གནམ་གང་གི་ཉིན་གསོ་སྦྱོང་
ལ་ཕྱིན་ཞིང་། ཟླ་བ་བརྒྱད་པ་རྟིང་མའི་ཚེས་གཅིག་ཡན་ལ་འདུས་ཚོགས་སུ་ལམ་རིམ་ཆུང་བའི་
ལུང་དཀའ་བའི་གནས་རྣམས་ལ་བཤད་པ་དང་བཅས་རྫོགས་པར་ཕུལ། ཚེས་གཉིས་ཀྱི་ཉིན་ཨ་
མདོ་བ་སོགས་སེར་སྐྱ་བརྒྱད་ཅུ་སྐོར་ལ་ངོས་འཕྲད་དང་། ཕྱི་ཉིན་སྔ་དྲོ་ཕུན་ཚོགས་གླིང་གི་བླ་
མ། ཉུག་ཆོས་འཁོར་བའི་བླ་མ་སོགས་སེར་སྐྱ་མང་པོ་ལ་བློ་བཟང་རྒྱལ་བ་མའི་ལུང་བཀླགས་
ཤིང་། ཕྱི་དྲོ་གླིང་སྟོད་སྐུ་སྐྱེ། སྔགས་གྲྭའི་སློབ་དཔོན་བ། རྒོད་ཚང་དང་དར་རྒྱས་སྒྲུབ་སྡེ་
གཉིས་ཀྱི་གནས་བླ་མ་སོགས་ཁ་ཤས་ལ་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་རྣམ་
པར་ཐར་པ་དད་པའི་འཇུག་ངོགས་དང་རྒྱལ་ཀུན་ངོ་བོ་མའི་ལུང་ཕུལ། ཚེས་བདུན་ལ་མཛོ་
《མཛོད་》གེ་《དགེ་》དགེ་རབ་འབྱམས་པའི་ཚ་བོ་དང་བཀྲ་ཤིས་རྩེ་པའི་སྲས་སོགས་ལ་མགོན་
པོ་ཕྱག་དྲུག་པའི་རྗེས་གནང་དགོས་ཚུལ་ལྟར་བགྱིས། ཚེས་བཅུ་གསུམ་གྱི་ཉིན་མཛོ་《 མཛོད་》
གེ་《དགེ་》རབ་འབྱམས་པའི་ཚ་བོ་ཅན་གྱིས་འདུས་ཚོགས་སུ་མང་འགྱེད་དང་ངོས་ལ་འབུལ་
ནོད་བཅས་འདུག་པའི་ཚོགས་དབུར་ཕྱིན་ཏེ་འདུས་པ་རྒྱ་མཚོར་སྐྱེས་རབས་སོ་བཞི་བའི་ལུང་
འབུལ་བའི་མགོ་ཚུགས་པར་བྱས་ཏེ་སྡེམ་ཆི་དགེ་སློང་སོགས་རྒྱ་ནག་གི་བཟོ་པ་འགའ་ཞིག་དང་།
ལྷ་ས་ནུབ་པ་སོགས་སེར་སྐྱ་མང་པོར་ངོས་འཕྲད་བཏང་། ཚེས་བཅོ་ལྔའི་སྔ་དྲོ་གསོ་སྦྱོང་དང་
157



དགོང་ཇའི་ཐོག་ནས་རིམ་གྱིས་སྐྱེས་རབས་སོ་བཞི་བའི་ལུང་ཕ་རོལ་ཏུ་ཕྱིན་པ་དྲུག་གི་དཀའ་
བའི་གནས་འགར་ཞིབ་བཤད་དང་། ལྷག་པར་བུམ་པ་ཅན་གྱི་སྐྱེས་རབས་ཀྱི་སྐབས་མྱོས་འགྱུར་
གྱི་ཉེས་དམིགས་ལ་སོགས་པ་ཞིབ་པར་ཞུས་ཏེ་ཉེར་གསུམ་ཡན་ལ་རྫོགས་པར་ཕུལ། འདི་སྐབས་
གླིང་སྟོད་སྐུ་སྐྱེ་ཉི་མ་ཐང་བ་དང་མཛོ་《མཛོད་》གེ་《དགེ་》དཀའ་བཅུ་གཉིས་ལ་དཔལ་ལྡན་
ལྷ་མོའི་རྗེས་གནང་ཞིག་ཀྱང་ཕུལ་ཞིང་། གཅེན་ལུང་མཁའ་སྤྱོད་པ་དང་། རྗེ་ཞལ་སྔ་ནས་ཐོས་
བསམ་གླིང་པ་ཟུར་བཞུགས་བློ་བཟང་བྱམས་པ་ཐུན་མོང་ནས་རིང་འཚོའི་མཎྜལ་ཚན་གྲངས་
དང་བཅས་པའང་བྱུང་། དེ་ནས་གླིང་སྟོད་ཞབས་དྲུང་ངག་དབང་གཞོན་ནུས། རྗེ་བདག་ཉིད་
ཆེན་པོའི་གསང་བའི་རྣམ་ཐར་མཁས་གྲུབ་ཐམས་ཅད་མཁྱེན་པས་མཛད་པའི་ལུང་དགོས་
གསུང་བ་འདུས་ཚོགས་དང་ལྷན་ཅིག་ཏུ་ཉེར་ལྔའི་ཉིན་ཕུལ། ཕྱི་ཉིན་གཅེན་ལུང་མཁའ་སྤྱོད་པ་
གྲྭ་སློབ་དང་། འདི་ཁའི་ཟུར་བཞི་སློབ་དཔོན། རི་ཁྲོད་པ་སོགས་ལ་མགོན་པོ་ཕྱག་དྲུག་པའི་
རྗེས་གནང་དང་། ཡར་ཧེན་རྒྱལ་པོ་བླ་མ་དང་བཅས་པའི་འཚམས་འདྲི་བ་སྦི་ལིག་ཟེར་བ་
དཔོན་གཡོག་ཁ་ཤས་འབྱོར་པར་ངོས་འཕྲད་བཏང་། ཉེར་བདུན་ལ་གླིང་སྟོད་སྐུ་སྐྱེ་། འདི་
ཁའི་སློབ་དཔོན་རྣམ་པ། རི་ཁྲོད་པ། མཁའ་སྤྱོད་པ་དང་བཅས་པར་དཔལ་ལྡན་ལྷ་མོའི་རྗེས་
གནང་དང་། ཕྱི་ཉིན་སྨན་བླ་མཐོ་བརྩེགས་ཀྱི་རྗེས་གནང་བཅས་ཕུལ་ཞིང་། ཅོ་ནེ་ཆོས་རྗེ་
དགའ་ལྡན་ཁྲི་རིན་པོ་ཆེའི་འཚམས་འདྲི་བ་ཁ་ཤས་འབྱོར་བར་ཡང་ངོས་འཕྲད་དང་། གནམ་
གང་གི་ཉིན་གསོ་སྦྱོང་ལ་ཕྱིན། ཟླ་བ་དགུ་པའི་ཚེས་གཅིག་གི་ཉིན་ཅོ་ནེ་ཆོས་རྗེ་གཙང་ལ་འབྱོན་
མ་ཐུབ་པར་བརྟེན་འདུས་ཚོགས་སུ་མང་འགྱེད་དང་། ངེད་ལ་དངོས་པོའི་སྟེར་ཆ་གྱ་ནོམ་པ་
བཅས་འདུག་པ་བླངས་ཤིང་སྐྱེལ་མི་རྣམས་ལ་ངོས་འཕྲད་བཏང་། དེ་ནས་རེ་ཞིག་བཅད་
མཚམས་བྱས་པའི་སེང་དབར་ལ་སློབ་དཔོན་རིན་པོ་ཆེ་དྲུང་པ་བློ་བཟང་རྒྱལ་མཚན་དང་།
མཐོ་ལྡིང་མཁན་པོ། དཀྱིལ་ཁང་ཞལ་སྔ་ནས་ཟུར་བ་མགོན་པོ་དཔལ་བཟང་གསུམ་ལ་ངོས་
འཕྲད་དགོས་གསུང་པ་བཞིན་མཇལ། ཟླ་བ་བཅུ་པའི་ཚེས་གསུམ་གྱི་ཉིན་བཛྲ་རྒྱལ་བོ་འཁོར་
བཅས་མངའ་རིས་སུ་ཕེབས་རྒྱུར་ངོས་འཕྲད་དགོས་གསུང་པ་བཞིན་བཏང་ཞིང་། འདི་སྐབས་
གོང་མ་རྒྱལ་པོའི་གསེར་ཡིག་མི་སྣ་བསྟན་པ་གསལ་བྱེད་ཅན་འབྱོར་པར་ཚེས་བཅུའི་ཉིན་ངོས་
འཕྲད་བཏང་ནས་ཐམ་ཁ་རྟེན་དང་བཅས་པ་བླངས། ཚེས་བཅུ་གསུམ་གྱི་ཉིན་མི་སྣ་རྣམས་ལ་
བར་སྟོན་དང་། ཚེས་བཅུ་བདུན་གྱི་ཉིན་ཚེ་རྟ་ཟུང་འབྲེལ་གྱི་རྗེས་གནང་ཞིག་བྱས་རྗེས། གོང་
158
་



མ་ཆེན་པོའི་བཀའ་ལན་དང་། མི་སྣ་རྣམས་ཆོས་དང་ཟང་ཟིང་གིས་མགུ་བར་བྱས་ཏེ་ཐོན།
ཚེས་བཅོ་བརྒྱད་ནས་ཉིན་ལྔའི་བར་ལ་འདར་བ་ཚོགས་གསོག་པ་བག་ཡོད་རྒྱལ་མཚན་རྒྱ་ནག་
ཕྱོགས་སུ་འགྲོ་དོན་ལ་གཏོང་རྒྱུར་རྗེ་བདག་ཉིད་ཆེན་པོས་མཛད་པའི་ནཱ་རོ་ཆོས་དྲུག་གི་ཁྲིད་
ཡིད་ཆེས་གསུམ་ལྡན་གྱི་ལུང་དང་། དམ་ཚིག་གསུམ་བཀོད་རྒྱལ་པོའི་དབང་སྟ་གོན་དང་བཅས་
པ། སྨན་བླ་མཐོ་བརྩེགས་ཀྱི་རྗེས་གནང་རྣམས་བྱས། འདི་སྐབས་ཆབ་མདོ་རྒྱལ་བ་འཕགས་པ་
ལྷའི་དབོན་པོ་སོགས་ངོས་འཕྲད་དུ་བྱུང་བའི་འདོད་པའང་བསྐངས་ཤིང་། ཟླ་བ་བཅུ་གཅིག་
པའི་ཚེས་གཅིག་ལ་དགུན་ཆོས་དང་པོ་ཚུགས་པའི་ཕྱི་ཉིན་སྲིད་པ་མི་ཚན་དང་། བ་སོ་མི་ཚན་
གྱི་གྲྭ་རིགས་སོགས་སེར་སྐྱ་དུ་མར་ངོས་འཕྲད་བཏང་ཐོག་རྒྱལ་བ་འཕགས་པ་ལྷའི་དབོན་པོ་སྐོར་
ལ་ཐོན་ཆས་བསྟར། ཚེས་དགུའི་ཉིན་ཡར་ཧེན་རྒྱལ་པོའི་སྲས་སོགས་སེར་སྐྱ་མང་པོར་ངོས་
འཕྲད་བཏང་བ་དང་བསྟུན་ཚོགས་གསོག་པ་བག་ཡོད་རྒྱལ་མཚན་འཁོར་བཅས་ལ་རྒྱ་ནག་ཏུ་
འགྲོ་བའི་ཐོན་ཆས་བསྟར་ངོས་བསྟན་པ་རིན་པོ་ཆེའི་ཞབས་ཏོག་དང་འགྲོ་ཕན་ཡང་དག་ཡོང་
བའི་ལྷག་བསམ་བཟང་པོ་དགོས་ཚུལ་སོགས་ཞིབ་པར་མངགས། ཚེས་བཅུ་བདུན་གྱི་ཉིན་རྒྱལ་
ཆེན་རྩེ་ཆོས་སྡེ་ཆོས་འཁོར་སྡེ་ཆེན་པ་གཞིས་བྱེས་གཉེར་བ་བཅས་ནས་ངོས་ཀྱི་རིང་འཚོར་
དམིགས་འདུས་ཚོགས་སུ་མང་ཇ་དང་། ཁོང་རང་རྣམས་ཀྱིས་མགོན་པོ་ཚེ་དང་ཡེ་ཤེས་དཔག་
ཏུ་མེད་པའི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ། ཚོགས་སྟོན། དངོས་འབུལ་དང་
བཅས་གཟབ་རྒྱས་འདུག་པའི་ཚོགས་དབུར་ཕྱིན་ཞིང་། སང་ཉིན་ཁོང་རྣམས་ལ་ཚེ་ཆོག་ཆ་ལག་
དང་བཅས་པའི་ལུང་དང་། སོ་སོར་སློག་ཆ། མང་ཇ་སྤྱི་འགྱེད་བཅས་དང་ཕྱག་སྤྲོད་དུ་ཁ་
བཏགས། སྨན་ཁ། གོས་ཁ་རེ་རྣམས་ཕུལ། དེ་ནས་ཞག་ཤས་བཅད་མཚམས་བྱས་ཏེ་བསྙེན་
སྒྲུབ་སོགས་སྒོ་གསུམ་དགེ་ལ་བརྩོན་པར་བྱས། ཉེར་བརྒྱད་ནས་རིམ་བཞིན་ཆོས་རྗེ་ཟླ་བ་གྲགས་
པ་སོགས་བྱང་འགྲུལ་པ་ཁ་ཤས་དང་། སྡེ་བས་ལུང་པ། ཉུག་པ། ལྷུན་གྲུབ་རྩེ་བ། དཔལ་
འཁོར་ཆོས་སྡེའི་བླ་སྤྱི་སོགས་ལ་ངོས་འཕྲད་དང་། དཔལ་འཁོར་ཆོས་སྡེའི་བླ་སྤྱིར་འཇམ་དཔལ་
མཚན་བརྗོད་ཀྱི་ལུང་བཀླགས། ཡང་ཟླ་བ་བཅུ་གཉིས་པའི་ཚེས་བཅུ་གཅིག་ནས་བདུན་ཕྲག་
གཅིག་མཚམས་བྱས་ཏེ་བསྙེན་སྒྲུབ་ལ་བརྩོན་པར་བྱས་ཤིང་། ཉེར་གཉིས་ཀྱི་དགོང་མོ་ངོ་མཚར་
བཀོད་པར་མགོན་ཁང་བ་རྣམས་དང་ལྷན་ཅིག་དུས་གཏོར་གྱི་གཏོར་མ་བྱིན་རླབས་དང་རྒྱུན་
པར་གཏོར་བསྔོའི་ཐོག་ཕྱིན། ཉེར་བརྒྱད་ཀྱི་ཉིན་བཀྲ་ཤིས་མཐོང་སྨོན་པའི་ཉེ་འཁོར་བ་དང་
159



བཅས་ཚང་མར་སྟོན་མོ་གནང་རྒྱུན་བཞིན་བྱུང་བ་ཁོང་དཔོན་གཡོག་ལ་ངོས་འཕྲད་དང་སློག་ཆ་
མི་དམན་པ་བྱས་ཐོག །ཨ་ཆི་ཐུ་བླ་མའི་ཚ་བོ་ལྷ་ཁང་བླ་མ་སོགས་ཁ་ཤས་ལ་ངོས་འཕྲད་བཏང་།
ཉེར་དགུའི་ཉིན་གསང་སྔགས་རྒྱལ་བ་གྲྭ་ཚང་བའི་ཚོགས་དབུར་དྲུག་ཅུ་པའི་ཆོ་ག་མགོ་ཚུགས་པ་
དང་མཉམ་དུ་ཕྱིན་ནས་གཏོར་བསྔོས་ཚར་བར་བསྡད་ཅིང་ནམ་གཤིས་སོགས་གང་ཅི་ནས་རྟེན་
འབྲེལ་ལེགས་པ་བྱུང་། ཆུ་ཕོ་སྤྲེའུའི་ལོ་གསར་དུ་བཞད་པའི་དགའ་སྟོན་ཐོག་ཉི་འོད་དུ་ཕྱིན་
ནས་བསྐང་གསོ་བ་རྣམས་དང་ལྷན་ཅིག་འདོད་ཁམས་དབང་མོ་བསྟན་སྐྱོང་བཅུ་གཉིས་སོགས་
ལ་མཆོད་གཏོར་ཕུལ་རྗེས་སྦྱིན་བདག་སོག་བོད་ཀྱི་མགྲོན་རྣམས་སྟོན་མོ་བཟང་པོས་མགུ་བར་
བྱས། དེ་ནས་སྤྱི་སྐྱུར་ཉིན་གསུམ་གྱི་དཔང་པོར་ཕྱིན་ཞིང་། དུས་ཆེན་ཁྱད་པར་ཅན་གྱི་དུས་
དགེ་སྡིག་ས་ཡ་ཕྲག་བརྒྱའི་འགྱུར་དུ་གསུངས་པ་བཞིན་ཕན་ཡོན་ཆེ་བར་བསམས་ཚེས་ལྔའི་ཉིན་
ལམ་རིམ་བླ་བརྒྱུད་གསར་བཞེངས་ཀྱི་རྟེན་གཙོ་ལ་གཟུངས་འབུལ་དགོས་པའི་བཀོད་པ་བྱས།
ཚེས་དྲུག་གི་ཉིན་སྐྱིད་ཤོད་ཚལ་བའི་ཞབས་དྲུང་གྲགས་པ་སྐུ་མ་འཚོ་བའི་བསྔོ་རྟེན་འབྱོར་བ་
བཞིན་དགེ་བ་རྫོགས་བྱང་དུ་བསྔོས་ཤིང་། རོང་ཚ་མིག་པ། རོང་མཚོ་བླ་མ་སོགས་འགའ་ཞིག་
ལ་ངོས་འཕྲད་བཏང་། ཚེས་བརྒྱད་ཀྱི་དགོང་ཇའི་ཐོག་ཨ་ཆི་ཐུ་བླ་མའི་ཚ་བོ་ལྷ་ཁང་བླ་མས་
ཚོགས་སུ་ཡོང་དགོས་ཚུལ་བཞིན་དང་། སྨོན་ལམ་ཛར་ཡང་ཕྱིན་ནས་བསྔོ་བ་སྨོན་ལམ་ཡང་
དག་པར་བགྱིས། འདི་སྐབས་མཁན་ཆེན་རྡོ་རྗེ་འཛིན་པའི་སྐུ་སྐྱེ་བྲུལ་ཚང་ནས་ཕེབས་བྱུང་བར་
སྐུ་གོང་མའི་ཞབས་འབྲིང་བ་ཆོས་ལྡན་དང་། ཆོས་མཛད་གཉིས་ནས་དངོས་གཞི་ད་ལྟ་རང་
རིངས་ཁྱད་མི་འདུག་ཀྱང་སྐུ་གེགས་མི་འཇུག་ཁྱད་གཙུག་ཕུད་ལེན་པ་དང་མཚན་གསོལ་དགོས་
ཟེར་བར། ཚེས་བཅུ་གཅིག་དེ་ཉིད་ཀྱི་སྐུ་མཆོད་ཉིན་གཙུག་ཕུད་བླངས་ཤིང་མཚན་བློ་བཟང་
བསྟན་པའི་རྒྱལ་མཚན་དུ་གསོལ། ཚེས་བཅུ་གསུམ་གྱི་སྔ་ཇར་སྡེ་བ་རིན་ཆེན་རྩེ་ནས་ཀྱིས་ལོ་
ལྟར་འཆག་མེད་གནང་རྒྱུན་བཞིན་འདུས་ཚོགས་སུ་མང་ཇ། འབྲས་འཇམ། ཚར་བཅས་
བསྙེན་བཀུར་བླ་མེད་དང་།། དགོང་ཇར་ཤར་རྩེ་ཞལ་སྔ་ནས་ཟུར་བ་བློ་བཟང་དཔལ་འབྱོར་
བས་བདག་ཉིད་ཚོགས་དབུར་བོས་ཏེ་རིང་འཚོའི་མཎྜལ་དངོས་འབུལ་བཅས་བྱུང་ཞིང་། སྨོན་
ལམ་ཛར་ཡང་ཕྱིན། སང་ཉིན་མ་ཎི་བ་བློ་བཟང་བཀྲ་ཤིས་ཀྱིས་ཕྱོགས་མཐའ་དག་ནས་སྒྲིབ་
སྦྱོང་ཚོགས་གསོག་ཏུ་འདུས་པའི་སྐྱེ་བོ་རྣམས་ལ་ཚེ་དབང་ཞིག་དགོས་ཚུལ་ལྟར་རྡོ་གཅལ་ཆེན་
མོར་ཕྱིན་ནས་སྐྱེ་བོའི་ཚོགས་ལྔ་སྟོང་བརྒལ་ཙམ་འདུས་པར་གྲུབ་རྒྱལ་ལུགས་ཀྱི་ཚེ་དབང་ཞིག་
160



བྱས་པས་ནམ་མཁའ་སྤྲིན་གྱིས་གློ་བུར་དུ་ཁེབས་ཤིང་། བསེར་བུའི་ངད་ཞི་བ་མི་ཚོགས་ཆེ་ཞིང་
རྟེན་འབྲེལ་ལེགས་པ་བྱུང་ཞེས་གླེང་། ཚེས་བཅོ་ལྔར་ཡང་གསོ་སྦྱོང་དང་བཅས་ཚོགས་ལ་འགྲོ་
རྩིས་ཡིན་ཀྱང་ཁམས་ཅུང་ཟད་མ་བདེ་བས་འགྲོ་མ་ཐུབ་ཅིང་། ཞག་ཤས་མཚམས་ཀྱི་བཅད་རྒྱ་
བྱས། ཉེར་བདུན་གྱི་ཉིན་གཞུང་གི་སྐུ་རིམ་དོ་དམ་པ་སོགས་སེར་སྐྱའི་ཚོགས་བརྒྱ་སྐོར་ལ་ངོས་
འཕྲད་དང་། གནམ་གང་ལ་ཤར་རྩེ་ཞལ་སྔ་ནས་ཟུར་པ་བློ་བཟང་བཀྲ་ཤིས་པར་སྣར་ཐང་བརྒྱ་
རྩ་ནས་འབྱུང་བའི་ཕྱག་རྡོར་མདོ་ལུགས་དང་རྟ་མགྲིན་པདྨ་དབང་ཆེན་གྱི་རྗེས་གནང་ཞིག་ཕུལ་
ཞིང་དཔོན་མོ་དགེ་ཚུལ་མར་ཡང་ངོས་འཕྲད་བཏང་། དབོ་ཟླའི་ཚེས་བདུན་གྱི་ཉིན་དཔོན་པོ་
བསམ་གྲུབ་དཔལ་བཟང་ལྷ་ས་ནས་འཁོར་བར་ལ་མོ་ཆོས་སྐྱོང་ཆེན་པོས་གསུང་ཤོག་རྟེན་དུ་གོས་
བཟང་པོའི་རྒྱལ་མཚན་ཞིག་རྟེན་འབྲེལ་ཕུན་སུམ་ཚོགས་པའི་སྐྱེས་ཡིན་ཚུལ་དུ་གནང་བ་འབྱོར།
ཚེས་བཅུ་གཉིས་ཀྱི་ཉིན་འུག་བྱ་ལུང་པའི་ཆོས་རྗེ་དང་། རྒྱལ་པོ་ཁྲི་པའི་འཚམས་འདྲི་བ། དྲེས་
བླ་མའི་སྐུ་སྐྱེ་སོགས་སེར་སྐྱ་དུ་མ་ངོས་འཕྲད་བཏང་། འདི་ཉིན་གཟའ་སྐར་དགེ་བར་སྔ་གོང་
ནས་བརྩམས་པའི་བྱང་ཆུབ་ལམ་གྱི་རིམ་པའི་རྟེན་གཙོ་ཐུབ་པའི་དབང་པོའི་སྣང་བརྙན།
བྱམས་འཇམ་དབྱངས་གཉིས་ཀྱི་སྣང་བརྙན་འཕགས་ཡུལ་དབུས་ལིའི་བཟོ་རྒྱུན་ལ་འགྲན་པ་ཁྲི་
རྒྱབ་འོད་དཀོར་དང་བཅས་པའི་རྒྱུར་གསེར་དངུལ། རང་བྱུང་ཟངས། ཏི་ཚ་རྣམས་ཕོན་ཆེའི་
ཐོག །ལྗོན་དམར་ལྕགས་སྲང་གི་ཁལ་དྲུག་བརྒྱ་དང་བརྒྱད་ཅུ་ཉག་བཅུ་གསུམ། ཚ་གསེར་ལ་
རྒྱ་སེར་གྱིས་གསེར་སོགས་གསེར་བཙོ་མ་སྤུས་ལེགས་མགུར་ཞོ་ ཉིས་སྟོང་དྲུག་བརྒྱ་སུམ་ཅུ།
གསེར་བཙོ་མ་ལྕགས་སྲང་གི་ཁལ་ལྔ་དང་ཉག་དྲུག་ལས་གྲུབ་པའི་གཙོ་བོའི་དབུ་རྒྱན་ངོ་མཚར་
བར་རིན་ཐང་གཞལ་དཀའི་ནོར་བུ་ཞུམ་མིག་བྱ་སྒོང་ཙམ། བཟང་གཡུའི་པད་འདབ་བདུན།
བཟང་གཡུ་ལེགས་བསྒྲིགས་ཀྱི་རྒྱུན་ཐག་སྙན་གོང་ཨུཏྤལ་གྱིས་མཛེས་པ། །མུ་ཏིག་དང་བྱུ་རུའི་
དོ་ཤལ་ལ་རིན་པོ་ཆེ་སྣ་ཚོགས་ཀྱི་ཛར་འདོགས་ཡོད་པ། གཙོ་བོའི་ཁྲི་རྒྱབ་སྣ་དྲུག་བཟོ་དབྱིབས་
ཕུལ་དུ་བྱུང་བར་གསེར་ལ་གཡུའི་ཕྲ་ལྡན་ཆེ་ལེགས། བཟང་གཡུ། : ཧོར་ཤེལ། བྱུ་རུ། མུ་མེན།
སྤོས་ཤེལ་སོགས་རིན་པོ་ཆེ་དུ་མས་ལེགས་པར་སྤྲས་པ། བྱམས་འཇམ་དབྱངས་གཉིས་ཀྱི་རྩེ་ཕྲན་
ལ་ཡང་རྡོ་རྗེ་ཕ་ལམ། གཡུ་སོགས་རིན་པོ་ཆེའི་རིགས་མང་པོའི་ཕྲས་སྤུད་ཅིང་། དེ་ཕྱིན་བརྒྱུད་
པ་གཉིས་ཀྱི་བློ་མོ་འཕགས་བོད་ཀྱི་མཁས་གྲུབ་ལྔ་བཅུ་རྩ་བདུན་གྱི་སྐུ་རྒྱུར་ལྕགས་སྲང་གི་ལྗོན་
དམར་ཁལ་ལྔ་བརྒྱ་དང་བདུན་ཅུ། ཚ་གསེར་བཙོ་མ་ཞོ་ཉིས་སྟོང་བརྒྱ་དང་བརྒྱད་ཅུ་གྱ་བཞིས་
161



བྱུགས་པ་བཟོ་བཀོད་ཕུལ་དུ་བྱུང་བ་རྣམས་ལ་གྲང་གསེར་སྤུས་ལེགས་ཀྱི་ཞལ་གསེར་དང་།
རྒྱུད་སྡེ་དང་མཐུན་པའི་གཟུངས་འབུལ་ལེགས་པར་གྲུབ་པ་རྣམས་ཀྱི་ཐོག །ཁམས་གསུམ་འགྲོ་
བའི་བླ་མ་ཙོང་ཁ་པ་ཆེན་པོའི་སྣང་བརྙན་དངུལ་གར་བུ་ལས་གྲུབ་པ། བཀའ་གདམས་གདུང་
རྟེན་བཅོ་ལྔ། རྡོ་རྗེ་སེམས་དཔའ། མགོན་པོ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་
རྣམས་ལ་བཟང་གོས་ཁྱད་འཕགས་དང་། . གན་ཇུས་དར་ལིང་སོགས་ཀྱི་ན་བཟའ་བརྩེགས་མང་
གསོལ་ནས་ཁྲི་ལ་བཞུགས་སུ་གསོལ་བའི་ལྡེབས་མཐའ་སྐོར་ལ་བླ་མ་ཡིད་དམ་སངས་རྒྱས་བྱང་
སེམས་སོགས་ཀྱི་བྲིས་ཐང་མང་པོ་དང་། འདི་དག་གཉེར་དུ་གཏད་པའི་ཆོས་སྐྱོང་དྲེགས་པ་
ལྕམ་སྲིང་འཁོར་བཅས་ཀྱི་བྲིས་ཐང་བཅས་བྱིན་རླབས་ཀྱི་གཟི་འོད་འབར་བ་ལྷ་མི་ཡོངས་ཀྱི་
བསོད་ནམས་གསོག་པའི་ཞིང་མཆོག་དམ་པར་བཀོད་པའི་སྐུ་མདུན་དུ། གཡང་ཊི། ཧོར་ཤེལ།
ལགསེར་དངུལ། ཤེལ་རིགས། གན་དཀར་སོགས་དཀར་ཡོལ་གྱི་རིགས། སྦུག་སིལ་སོགས་
མཆོད་པའི་བྱེ་བྲག་ཚར་དུ་དངར་བ་དང་། གཙོ་བོའི་དབུ་ཐོག་ཏུ་དིང་ཕོན། ཧོར་གོས་མང་
ནུག ། གན་གོས་སོགས་ཀྱི་གནམ་རྒྱན་བརྫིབས་ཁེབས། བཟང་གོས་ཀྱི་དྲ་བ་དྲ་ཕྱེད་དང་
འཕན། ཉིན་མཚན་ཁོར་ཡུག་ཐུབ་པའི་སྣང་གསལ་གྱི་ཀོང་བུ་ཚ་གསེར་ཅན་གསུམ་སོགས་
བཀོད་ལེགས་ཕུན་སུམ་ཚོགས་པར་བྱས་སོ། །
་་ སྨྲས་པ། རྡོ་རྗེ་འཆང་དངོས་བློ་བཟང་དོན་གྲུབ་དང་། །འདུལ་འཛིན་བསོད་ནམས་
གྲགས་པའི་ཞབས་བསྟེན་ནས། །དབང་ལུང་མན་ངག་བདུད་རྩིའི་རྒྱུན་འཐུངས་ཏེ། ། ཐོས་
བསམ་སྒོམ་པའི་རོ་མཆོག་སྤེལ་མར་མྱངས། ། ལུས་སེམས་ངལ་བརྒྱས་བསྒྲུབས་པ་སྒྱུ་མའི་
ནོར། །བདག་འཛིན་ལྕགས་སྒྲོག་གིས་བཅིངས་སྤྱད་མི་བཟོད། །ཕངས་མེད་བདག་ལ་གཏད་
ནས་འདི་ཕྱི་ཡི། །སྐྱབས་གནས་འཆོལ་བའི་འགྲོ་བ་གྲངས་མེད་གདའ། །བདག་ལ་དེ་དག་སྐྱོབ་
པའི་ནུས་མེད་ཀྱང་། །མཆོག་གསུམ་དམ་པའི་རྟེན་གསུམ་བཞེངས་མཆོད་དང་། །དགེ་འདུན་
བསྙེན་བཀུར་དབུལ་ཕོངས་སྦྱིན་གཏོང་རྒྱུར། །བསྔོས་ལས་བདག་ཏུ་གཟུང་བའི་དངོས་པོ་
མེད། །ཚུལ་འདི་གཟུར་གནས་མཁས་པས་བརྟགས་གྱུར་ན། ། དྲིན་ལན་ལེགས་གཞལ་རེ་
འབྲས་ཆུད་མ་ཟོས། །དཀོན་མཆོག་ཐུགས་རྗེའི་ནུས་པ་མཐུ་བཙན་པས། །རེ་ལྟོས་བཅས་པ་
ངན་འགྲོར་ལྟུང་མི་སྲིད། །རང་གཞན་སྐྱེ་འཕགས་ཀུན་གྱིས་དུས་གསུམ་དུ། །བསགས་པའི་
དགེ་ཚོགས་མཁའ་མཉམ་དྲིན་ཅན་མ། །བླ་མེད་བྱང་ཆུབ་ཐོབ་པའི་རྒྱུར་བསྔོ་ཞིང་། །བདག་
162



ཀྱང་དེ་དག་ཀུན་གྱི་འདྲེན་པར་སྨོན། ཞེས་རང་ལོ་སུམ་ཅུ་ཡན་ཐོས་བསམ་སོགས་བགྱིས་པའི་
སྐབས་ཏེ་དྲུག་པའོ། ། ། ། །
ལེའུ་བདུན་པ། རིས་མེད་འགྲོ་བར་དབང་ལུང་གནང་སྟེ་གཞན་དོན་
་ མཛད་པ་དང་འཇམ་དབྱངས་གོང་མའི་གདན་འདྲེན་
བྱུང་བར་དགོངས་པ་ཞུས་པའི་སྐོར།
༈ དེ་ནས་ཚེས་བཅུ་གསུམ་གྱི་ཉིན་དུས་མཆོད་ཆེན་མོའི་མང་འགྱེད་ཆ་གྲ་སོགས་སྔར་རྒྱུན་
བཞིན་ཕུལ། བཅོ་ལྔར་གསོ་སྦྱོང་ལ་ཕྱིན་ཞིང་ཆོས་སྟོན་དང་བསྟུན་སློབ་དཔོན་རྣམ་པ་སོགས་
སེར་སྐྱ་དུ་མར་ངོས་འཕྲད་བཏང་། དེ་ནས་ཁལ་ཁ་ཨུས་ཆིང་ཁ་དན་བཱ་དུར། ནོམ་ཆི་ཐའི་ཇིའི་
དགེ་ཚུལ་མ། ཆོས་རྗེ་ཟླ་བ་གྲགས་པ། རྒྱལ་པོ་ཕུན་ཚོགས་ཀྱི་བང་ཕྱིན། ལ་ཐགས་རྒྱལ་པོའི་
བང་ཕྱིན་སོགས་རིམ་པར་འབྱོར་པ་རྣམས་ལ་ངོས་འཕྲད་དང་ཨུས་ཆིང་བཱ་དུར་ལ་བསྙེན་གནས་
ཀྱི་སྡོམ་པ་ཕོག་ཅིང་། དེ་དང་ཆོས་རྗེ་ཟླ་བ་གྲགས་པ། དགའ་ལྡན་དགེ་ཚུལ་མ། སོ་ཐོང་དགེ་
ཚུལ་མ་སོགས་ལ་མགོན་པོ་ཕྱག་དྲུག་པའི་རྗེས་གནང་ཞིག་ཀྱང་བྱས། ཟླ་བ་གསུམ་པའི་ཚེས་
གསུམ་གྱི་ཉིན་ནས་གསང་སྔགས་རྒྱལ་བ་གྲྭ་ཚང་དུ་ཆོས་སྲུངས་སྤྱིའི་བསྐང་བ་འདོད་ཁམས་
དབང་ཕྱུག་མར་འཕར། མཇུག་ཏུ་དྲུག་ཅུ་བའི་གཏོར་བཟློག་མཛད་རྒྱུ་བཅས་བཙུགས་པའི་
མཇུག་འཐུད་དུ། མཛོད་པས་ཚེ་ཆོག་ཉིན་གང་ལྔ་བཙུགས་པའི་ཉིན་བར་མར་སྔགས་གྲྭ་པ་
རྣམས་ཉི་འོད་དུ་སྤྱན་དྲངས་ཏེ་ཚོགས་སྟོན་དང་བཅས་བསྙེན་བཀུར་ཕུན་སུམ་ཚོགས་པའི་ཐོག་
བདག་ཉིད་ཀྱང་ཚོགས་དབུར་བོས་ནས་རིང་འཚོའི་རྟེན་འབྲེལ་བསྒྲིགས་ཤིང་དགེ་འདུན་རེར་
ཁ་བཏགས། གསེར་ཞོ། སྨན་ཁ་རེ་བཅས་དང་། སློབ་དཔོན་དབུ་ཆོས་སོགས་ལ་རྣམ་གཞག་
དང་བཅས་པའི་བསྙེན་བཀུར་བསྟབས། དེ་མཐུན་ཆོས་གྲྭ་ཆེན་པོ་འདིས་མཚོན་པའི་གཙང་
རོང་ཁུལ་གྱི་འདུས་སྡེ་རྣམས་ལ་མང་ཇ་ལྔ་རེའི་ཐོག །འགྱེད་དངུལ་སྲང་བརྒྱ་དང་སུམ་ཅུ། དེ་
ཕྱིན་གོས་དར་རྟ་མཛོ་སོགས་དངོས་པོ་སྣ་ཚོགས་འབྲུར་ཕབ་བྲེ་ཚད་ཀྱི་ཁལ་བརྒྱད་ཁྲི་དྲུག་སྟོང་
བརྒྱ་ཕྲག་བརྒལ་བ་ཐོབ་རྩིས་དང་། བསྔོ་རྟེན་རྣམ་གཞག །སྙན་དར་ཁ་བཏགས་ཚོས་ཁ་སྣ་
ཚོགས་བཅོ་ལྔ་རྣམས་ཕུལ། ཚེས་བཞིའི་ཉིན་གྲྭ་ཚང་ཆོས་རྗེའི་སྐུ་སྐྱེ་དང་མོ་རྫར་དགེ་ཚུལ་མར་
163



ངོས་འཕྲད་བཏང་བ་དང་བསྟུན་ཨུས་ཆིང་ཁ་དན་བཱ་དུར་ལ་ཐོན་ཆེས་བསྟབས་ཤིང་། ཚེས་
བདུན་ལ་ས་སྐྱོང་མེར་རྒན་ཐའི་ཇི་ཡབ་སྲས། ཨེར་ཁེ་ཐའི་ཇི་ཡབ་སྲས། བསོད་ནམས་ཧོང་
ཐའི་ཇི། ཨེར་ཏེ་ནི་བཱ་དུར། ཚེ་བརྟན་རྒྱལ། བཻ་རོ་ཙ་ནའི་སྲས་སོགས་དཔོན་ཁག་ཉི་ཤུ་སྐོར་
དང་། ཇའི་སང་སོགས་ཁྱོན་བཞི་བརྒྱ་སྐོར་འབྱོར་བས་ངོས་འཕྲད་ཇ་གྲལ་བཅས་བཏང་།
དཔོན་སློབ་ཆོས་ཐོག་སྐབས་ཀྱི་རྒྱུན་འགྲེམ་འཕན་སྐོར་རྣམས་ཧ་ཅང་རྙིང་གཤིས་གོང་པ་བཀྲལ་
བཏགས་ཀྱིས་བྱས་པའི་འཕན་སྐོར་ཤིན་ཏུ་མཛེས་པ་གསར་དུ་བཟོས་ནས་ཆོས་ཐོག་ཚུགས་པ་
དང་དུས་མཉམ་དུ་ཕུལ། ཚེས་བརྒྱད་ཀྱི་ཉིན་དཔོན་ཁག་རྣམས་ལ་བསྙེན་གནས་ཀྱི་སྡོམ་པ་ཕོག
ཚེས་བཅུ་གཅིག་ལ་ས་སྐྱོང་མེར་རྒན་ཐའི་ཇི། ཨེར་ཁེ་དྷའི་མིང་། ཚངས་པ་སྐྱབས་གསུམ་གྱིས་
དོ་དམ་མཛད་ནས་དཔོན་དྷ་ལའི་ཧོང་ཐའི་ཇིའི་དགོངས་རྫོགས་སུ་འདུས་སྡེར་མང་འགྱེད་དང་
ངེད་ལ་བསྔོ་བའི་རྟེན་བཅས་འདུག་པ་ལེན་པར་ཚོགས་སུ་ཡོང་དགོས་ཚུལ་བཞིན་ཕྱིན་པར། ཇ་
འཁོར་དྲུག་ལྔ་བརྒྱ། ཟི་ལིང་ཀོ་ཁྲ་བཅོ་ལྔ། རྟ་སྒ་ཆས་ཆ་འགྲིག་བཅུ། ཁ་བཏགས་ལྔ་བརྒྱ།
འཕྲེང་བ་རྒྱུན་ལྡན་གཉིས། གསེར་སྲང་བཞི་བཅུ། སྨན་རྩེ་དང་དར་སེར་འདྲེས་པ་ཡུག་དྲུག་
ཅུ། གོས་ཡུག་བཞི་བཅུ། ཆུ་རྩེ་ཡུག་བཅུ་སོགས་བསྔོ་བའི་རྟེན་རྒྱ་ཆེ་བ་དང་། ས་སྐྱོང་མེར་
རྒན་ཐའི་ཇི། ཨེར་ཁེ་དྷའི་མིང་། ཚངས་པ་སྐྱབས་སོགས་དཔོན་ཁག་བཅོ་བརྒྱད་སོ་སོ་ནས་
དངོས་པོའི་སྐྱེས་དུ་མ་དང་། ཆ་གན་ནོ་མིན་ཁང་གི་སྐུ་སྐྱེས་ཀྱང་དངུལ་སྲང་བརྒྱར་ཉེ་བ།
གསེར་ཞོ་ཉིས་བརྒྱ། ཁ་བཏགས་ལྔ་བཅུ། དར་ཡུག་བཞི་བཅུ། གོས་ཡུག་ལྔ་བཅུ་རྩ་བརྒྱད།
རྟ་སྒ་འཁོར་ཚང་བ་གསུམ་གྱིས་མཚོན་སོ་སོའི་འབྱོར་པ་དང་བསྟུན་པའི་དངོས་འབུལ་རྒྱ་ཆེ་བ།
འདུས་སྡེར་མང་འགྱེད་དུ་མ་བཅས་འདུག་པ་རྣམས་ཆུད་མི་འཛའ་བར་བསྒྲུབ་པའི་ཕྱིར། བླ་མ་
རྒྱལ་བ་སྲས་དང་བཅས་པ་རྣམས་དང་། བསླབ་པ་གསུམ་གྱི་ཡོན་ཏན་གྱི་རྒྱན་དང་ལྡན་པའི་
འདུས་པ་རྒྱ་མཚོར་བསྔོ་བའི་དབང་པོ་དང་། མཐུན་འགྱུར་གྱི་གྲོགས་ཞུས་ནས། དགེ་བའི་རྩ་
བ་རྣམས་རྫོགས་པའི་བྱང་ཆུབ་ཏུ་བསྔོ་བ་དང་། སྨོན་ལམ་དྲི་མ་མེད་པས་མཚམས་སྦྱོར་བ་
སོགས་བྱས། ཚེས་བཅུ་གཉིས་ཀྱི་སྔ་དྲོ། དཔོན་ཁག །སྐུ་སྐྱེ། ཆོས་རྗེ། ཇའི་སང་སོགས་ལ་
མགོན་པོ་ཕྱག་དྲུག་པ་དང་། ཚེ་དཔག་མེད་ལྷ་གཅིག་བུམ་གཅིག་གྲུབ་རྒྱལ་ལུགས་ཀྱི་རྗེས་
གནང་། ཕྱི་དྲོ་བྱིངས་ལྔ་བརྒྱ་སྐོར་ལ་ཡང་ཚེ་དབང་དགོས་ཚུལ་བཅས་ པའི་བཞེད་དོན་
བསྒྲུབས། ཚེས་བཅུ་གསུམ་ཉིན་ས་སྐྱོང་མེར་རྒན་ཐའི་ཇིས་མང་ཇ་དགོང་ཚོགས་དབུར་བོས་ཏེ།
164



འདི་ཁའི་སློབ་དཔོན་རྣམ་པ་དང་། དཔོན་ཁག་རྣམས་ལྷན་ཅིག་ཏུ་རིང་འཚོའི་མཎྜལ་དངོས་
འབུལ་དང་བཅས་པ་བཏེག་ནས་བསྟན་པ་དང་འགྲོ་བའི་དོན་དུ་ཞབས་པད་བསྐལ་བརྒྱར་
བརྟན་དགོས་ཞེས་ ཐམས་ཅད་མགྲིན་གཅིག་ཏུ་གསོལ་བ་འདེབས་པ་ལགས་པས་ཞལ་གྱིས་
བཞེས་དགོས་གསུང་། དེ་བཞིན་གཤེགས་པ་རྡོ་རྗེའི་སྐུ་བརྙེས་པ་རྣམས་ཀྱང་རྟག་འཛིན་ཅན་
རྣམས་ཆོས་ལ་བསྐུལ་བའི་ཕྱིར་མྱ་ངན་ལས་འདའ་ཚུལ་སྟོན་ན་བདག་ལྟ་བུས་དེ་འདྲའི་ཁས་ལེན་
ཅི་ལ་ནུས། འོན་ཀྱང་དཀོན་མཆོག་བསླུ་བ་མེད་པར་སྙིང་ཐག་པ་ནས་སྐྱབས་སུ་སོང་ན་ཚེ་
བསྲིང་བ་ཙམ་དུ་མ་ཟད་ཕན་ཡོན་གཞན་ཡང་བརྗོད་དུ་མེད་པ་འཐོབ་སྟེ། ཕར་ཕྱིན་བསྡུས་པ་
ལས། སྐྱབས་སོང་བསོད་ནམས་གཟུགས་ཡོད་ན། །ཁམས་གསུམ་འདི་ཡང་སྣོད་དུ་ཚུངས་
《ཆུང་》། ། རྒྱ་མཚོ་ཆེན་པོ་ཆུ་ཡི་གཏེར། ། ཕུལ་གྱིས་བཅལ་བར་གཞལ་མི་ནུས། ཞེས་
གསུངས་པའི་ཕྱིར། དེས་ན་སྐྱབས་བསླུ་བ་མེད་པ་ནི་དཀོན་མཆོག་རིན་པོ་ཆེ་ཉག་གཅིག་གོ་
སྙམ་པ་དང་། བསྟན་པ་དང་སེམས་ཅན་ལ་ཕན་པ་བྱུང་ན་བདག་ཉིད་ཀྱང་སྨོན་པ་བཅས།
དཀོན་མཆོག་བསླུ་བ་མེད་པར་གསོལ་བ་གང་དྲག་འདེབས་ཞེས་དོན་གྱིས་ཁས་ལེན་ཞུས། སྔ་
གོང་ནས་འདི་ཁའི་འདུས་ཚོགས་དང་བས་མཐར་བཞུགས་པའི་བསམ་གཏན་པ་རྣམས་ཀྱིས་
དབང་རྗེས་གནང་གི་རིགས་དགོས་ཞེས་གསུང་དོན་ཆེ་བར་བརྟེན། འཇམ་དབྱངས་ཆོས་སྐོར་
ནས་འབྱུང་བའི་ལྔ་《 ལྷ་》རྣམས་ཀྱི་རྗེས་གནང་དང་ལུང་ཞིག་འབུལ་རྩིས་ཀྱི་གྲབས་ཡུལ་བྱས་པ་
དང་། བྱང་པ་ཡོན་བདག་རྣམས་ཕེབས་པ་དུས་སྒོ་བསྒྲིགས་པ་ལྟར་འགྲིག་ཅིང་། འཇམ་
དབྱངས་ཆོས་སྐོར་འདི་རི་བོ་དགེ་ལྡན་པའི་ཐུན་མོང་མིན་པའི་ཟབ་ཆོས་ཡིན་པ་བཅས། རྗེ་
རྒྱལ་བ་གཉིས་པའི་བསྟན་པ་རིན་པོ་ཆེའི་ཞབས་འདེགས་སུ་འགྱུར་བའི་རྟེན་འབྲེལ་རོང་
བསྒྲིགས་སུ་གོ་ནས་མཆོད་ཡོན་ཚང་མར་འབུལ་བར་བརྩམས་ཏེ་དེ་ཉིན་འཇམ་དབྱངས་དཔའ་
བོ་གཅིག་པ་དང་ལུས་དཀྱིལ་གྱི་རྗེས་གནང་གཉིས་ཕུལ། དེ་ནས་རིམ་བཞིན་འཇམ་དབྱངས་
གསང་སྒྲུབ་དང་ནང་སྒྲུབ། བདེ་མཆོག་དཀར་པོ་དང་སྒྲོལ་དཀར་རྣམས་ཀྱི་རྗེས་གནང་།
བདག་མེད་མའི་དབང་། ཆོས་རྒྱལ་ཕྱི་སྒྲུབ་ཀྱི་རྗེས་གནང་། འཇམ་དབྱངས་ཆོས་སྐོར་གྱི་ལུང་
དང་། ཆོས་སྤྱོད་རབ་གསལ་ནས། - ཡན་ལག་བདུན་པ། རིན་ཆེན་སེམས་གཟུང་མ། ལྟུང་
བཤགས། སྦྱོར་འཇུག་བཤགས་ལེ། སྐྱབས་ལེ། ཇ་མཆོད། རྒྱན་དྲུག་གི་བསྟོད་པ། ལམ་
རིམ་གསོལ་འདེབས། མཁྱེན་སྲི་མ། ཇོ་བསྟོད། རྣམ་དག་གངས་རི་མ། དཔལ་ལྡན་ས་
165



གསུམ་མ། ཐུབ་དབང་བསྟན་སྒྲོན་མ། རྣམ་དཔྱོད་ལང་ཚོ་མ། དཔལ་ལྡན་ཡོན་ཚོགས་མ།
དགོས་འདོད་ཀུན་འབྱུང་མ། རྒྱ་ཆེན་བསོད་ནམས་མ། ཕུན་ཚོགས་ཡོན་ཏན་མ། ཐུབ་དབང་
ཞལ་པད་མ། བློ་བཟང་རྒྱལ་བ་མ། ཕུན་ཚོགས་བློ་གྲོས་མ། རྒྱལ་ཀུན་ངོ་བོ་མ། སྐབས་གསུམ་
པ།： རྒྱ་ཆེན་ཚོགས་གཉིས་མ། རྟེན་འབྲེལ་བསྟོད་པ། ཟབ་ཡངས་མ། ཉི་གཞོན་འཆར་ཁ་མ།
ལམ་རིམ་བསྡུས་དོན། བཟང་སྤྱོད། བདེ་བ་ཅན་མ། སྤྱོད་འཇུག་སྨོན་ལམ། བྱམས་སྨོན།
མཐའ་ཡས་མ། བདེ་ཆེན་ལྷུན་གྲུབ་མ། བྱམས་པའི་སྐུ་གཟུགས་མ། སྒྲོལ་མ་སྒྲོལ་གསོལ་དང་
བཅས་པ། རྗེ་བཙུན་བཅོམ་ལྡན་འདས་མ་ཐུགས་རྗེ་ཅན་ཞེས་པ་དང་། ཤེར་སྙིང་། རྣམ་རྒྱལ་
མའི་གཟུངས་རིངས《རིང་》། གདུགས་དཀར། ལེགས་བྲིས་མ། མཁྱེན་བརྩེ་དྲི་མེད་མ།
གཏོར་འབུལ། གཞི་བདག་གཏོར་མ། བསྟན་འབར་མ་རྣམས་ཀྱི་ལུང་དང་། འདི་སྐབས་ཚེས་
བཅོ་ལྔའི་སྔ་དྲོ་བྱུང་པ་ཡོན་བདག་རྣམས་ཀྱི་ཞམ་རིང་པ་སུམ་བརྒྱ་སྐོར་ལ་བསྙེན་གནས་ཀྱི་སྡོམ་
པའང་ཕོག་ཅིང་གསོ་སྦྱོང་ལ་ཕྱིན། དེ་ནས་རིམ་བཞིན་ས་སྐྱོང་མེར་རྒན་ཐའི་ཇི་ཡབ་སྲས་
གསུམ་ལ་ཕྱག་རྡོར་མདོ་ལུགས་དང་། ཚེ་དཔག་མེད་གྲུབ་རྒྱལ་ལུགས་ཀྱི་རྗེས་གནང་། ཨེར་ཁེ་
དྷའི་ཆིང་ཡབ་སྲས་གསུམ་དང་། ཨེར་ཏེ་ནི་བཱ་དུར་བཅས་པར་ཚེ་དབང་རྒྱ་ཆེར། ཨེར་ཁེ་དྷའི་
ཆིང་ལ་མཚན་བརྗོད་ཀྱི་ལུང་། ཆ་གན་ནོ་མོན་ཧན་དར་ཆོས་རྗེ་ཟླ་བ་གྲགས་པ། ཚེ་བརྟན་རྒྱལ་
དང་བཅས་པར་དཔལ་ལྡན་ལྷ་མོའི་རྗེས་གནང་། ཚེ་བརྟེན་རྒྱལ་ལ་སྒྲོལ་བསྟོད་ཕྱག་འཚལ་ཉེར་
གཅིག་གི་ལུང་། དཔོན་མོ་ཐུ་ཁུར་ཡུམ་སྲས་དང་། ཆ་གན་ནོ་མོན་ཧན་བཅས་པར་སྒྲོལ་དཀར་
ཡིད་བཞིན་འཁོར་ལོའི་རྗེས་གནང་། ཆ་གན་ནོ་མོན་ཧན་སྒེར་ལ་གསུང་ནན་ཆེ་བར་བརྟེན་
ཆོས་རྒྱལ་ནང་གསང་གཉིས་ཀྱི་རྗེས་གནང་བཅས་སོ་སོའི་ཐུགས་བཞེད་ལེགས་པར་བསྐངས་
ཤིང་། ཚེས་ཉེར་གཉིས་ཀྱི་ཉིན་ས་སྐྱོང་སྐུ་མཆེད་ཀྱིས་གཙོས་པའི་དཔོན་ཁག་འཁོར་བཅས་ལ་
ན་བཟའ་བྱིན་རྟེན་སྣམ་བུ་སོགས་སོ་སོའི་བབས་འབྲེལ་དང་བསྟུན་པའི་སློག་ཆ་མི་དམན་པ་
བསྟབས་ནས་ཐོན་པར་བྱས་ཤིང་། ས་སྐྱོང་སྐུ་མཆེད་གཉིས་ལ་ཕན་ཚུན་ཐུགས་ཡིད་གཅིག་
འདྲེས་ཐུགས་བསམ་རྣམ་དག་གི་སྒོ་ནས་རྗེ་རྒྱལ་བ་གཉིས་པའི་བསྟན་པ་རིན་པོ་ཆེའི་ཞབས་
འདེགས་དང་ཆབ་འབངས་རྣམས་བུ་བཞིན་བྱམས་བརྩེས་སྐྱོང་བ་སོགས་ཐུགས་བསམ་རྣམ་དག་
དགོས་པའི་རྒྱུ་མཚན་ཞིབ་ཏུ་ཞུས། ཉེར་ལྔ་ལ་དཔོན་མོ་ཐུ་ཁུར་ཡུམ་སྲས་དང་ཆ་གན་ནོ་མོན་
ཧན་འཁོར་བཅས་ལ་ཡང་ཐོན་ཆས་བཟང་པོ་བགྱིས། དཔོན་སློབ་ཆོས་ཐོག་གི་རིགས་ལུང་ཆོས་
166



སྤྱོད་ལ་འགྲོ་འདོད་ཆེ་ཡང་། སྦྱིན་བདག་རྣམས་འགངས་ཆེ་ཞིང་དཔོན་གཡོག་མང་བའི་ཐུགས་
བཞེད་འགེང་དགོས་ཀྱི་རྣམ་གཡེང་དང་། ལྷག་ཏུ་ཁམས་ཀྱང་ཅུང་ཟད་མ་བདེ་བས་འགྲོ་མ་
ཐུབ། ཉེར་བརྒྱད་ཀྱི་ཉིན་རི་ཁྲོད་པ་རྣམས་ལ་གསོལ་ཚིགས་དང་། , མང་ཇ་འགྱེད་བཅས་ཀྱི་
བསྙེན་བཀུར་ཡང་དག་ཞུས་ཤིང་། སྟོན་ཀའང་ཆོས་བཀའི་རིགས་དགོས་གསུང་བར་གང་
ལྕོགས་བསྒྲུབ་པའི་ཁས་ལེན་ཞུས། ཟླ་བ་བཞི་པའི་ཚེས་ལྔའི་ཉིན་ལམ་རིམ་གསར་བཞེངས་ཀྱི་
བཟོ་རིག་པ་རྣམས་ཀྱི་གླ་ཡོན་དུ། གསེར་དངུལ། བྱུ་རུ། སྤོས་ཤེལ། གོས་དར། ལྕགས་རས།
གྱོན་པའི་རིགས་སོགས་དངོས་པོ་སྣ་ཚོགས་འབྲུར་ཕབ་གཤོར་ཁལ་གསུམ་ཁྲི་སུམ་སྟོང་བརྒལ་བ་
ཐོབ་རྩིས་ཀྱིས་མགུ་བར་བྱས་པ་དང་བསྟུན་བཀྲ་ཤིས་དགེ་འཕེལ་གྱི་བླ་མ་སོགས་ཁ་ཤས་ལ་ངོས་
འཕྲད་བཏང་། དེ་ནས་བདུན་ཕྲག་གཅིག་མཚམས་བྱས་ཤིང་། ཚེས་བཅུ་གཉིས་ཀྱི་ཉིན་ལམ་
རིམ་བླ་བརྒྱུད་དང་། དཔལ་རྡོ་རྗེ་འཇིགས་བྱེད་ཀྱི་སྣང་བརྙན་གསར་བཞེངས་སོགས་ལ་སྔ་
འཕྲོས་རབ་ཏུ་གནས་པ་བསྡུས་པ་ཞིག་བྱེད་པར་ལྷ་ཁང་གསང་བར་ཕྱིན་ནས་རབ་གནས་སྤྱན་
དབྱེ་བྱས་པས་དེ་ཉིན་ཆར་བབས་པ་སོགས་རྟེན་འབྲེལ་ལེགས་ཞེས་གླེང་ཞིང་། དཔོན་མོ་དགེ་
ཚུལ་མ་དང་ཆོས་རྗེ་ཟླ་བ་གྲགས་པ་སོགས་ཁ་ཤས་ལ་ངོས་འཕྲད་ཇ་གྲལ་དང་བཅས་པའང་
བཏང་། ཚེས་བཅུ་བཞིའི་ཉིན་ཆོས་རྗེ་ཟླ་བ་གྲགས་པ་མཚོ་ཁར་རྫོང་བའི་ཆས་བསྟབས་པ་དང་
བསྟུན་འཇམ་དབྱངས་ཆོས་རྗེའི་བང་ཕྱིན་སོགས་སྐྱ་སེར་འགའ་ཞིག་ལ་ངོས་འཕྲད་བཏང་།
ཚེས་བཅུ་དྲུག་ལ་མཛོད་པ་བསྟན་འཛིན་རྒྱ་མཚོར་ཆོས་རྒྱལ་ནང་གསང་གཉིས་དང་དཔལ་ལྡན་
ལྷ་མོའི་རྗེས་གནང་དགོས་ཚུལ་ལྟར་བགྱིས། དེ་ནས་སྤོ་ཤོག་ཐུ་རྒྱལ་པོའི་མི་སྣ་ཚོགས་གསོག་
རབ་འབྱམས་པ་དང་། བཛྲ་སྐྱབས་དཔོན་གཡོག ། སྣར་ཐང་གི་བརྙན་གནས་མ་བཞི་བཅུ་
སྐོར། གཞིས་རྩེའི་ཡོང་སྡུད་ས་ལུང་པ། སྐྱར་པོ་བ། ལྕགས་ཆུང་པ་སོགས་རིམ་པར་བྱུང་བ་
རྣམས་ལ་ངོས་འཕྲད་དང་། བཛྲ་སྐྱབས་ལ་བཀའ་བསྒོ་ཞིག་དགོས་ཚུལ་ལྟར་བགྱིས། ཉེར་དྲུག་
གི་ཉིན་ཚོགས་གསོག་རབ་འབྱམས་པས་སྦོ་ཤོག་ཐུ་རྒྱལ་པོས་མངགས་པའི་རིང་འཚོའི་མཎྜལ་
དངོས་འབུལ་དང་བཅས་བཏེག་བྱུང་ཞིང་ཁོང་རྣམས་ལ་གྲུབ་རྒྱལ་ལུགས་ཀྱི་ཚེ་དབང་ཞིག་
བསྐུར། དེ་ནས་བདུན་ཕྲག་གཉིས་མཚམས་དམ་པར་བཅད་ནས་བསྙེན་སྒྲུབ་ལ་འབད། ཟླ་བ་
ལྔའི་ཚེས་བཅུ་གཅིག་གི་ཉིན་འབྲོང་རྩེ་ཁང་དམར་པ་དང་རི་ཟུར་པ་སོགས་སེར་སྐྱ་དུ་མར་ངོས་
འཕྲད་བཏང་ཞིང་། ཚེས་བཅུ་གཉིས་ཀྱི་ཉིན་རྩེ་ཆེན་ཆོས་སྡེའི་མཁན་སློབ་རྣམས་ཀྱིས་མཎྜལ་
167



དང་བཅས་རིང་འཚོའི་རྟེན་འབྲེལ་བསྒྲིགས་བྱུང་བ་དང་བསྟུན་སེང་གེ་རྩེ་ཆོས་སྡེའི་གྲྭ་སློབ་
རྣམས་དང་མཁར་སྔོན་ཤེ་རལ་ཐུའི་སྐུ་སྐྱེ་བཅས་པར་ངོས་འཕྲད་བཏོང་། ཚེས་བཅུ་གསུམ་གྱི་
ཉིན་གཅེན་ལུང་པ་ཆོས་རྗེ་བསོད་ནམས་དཔལ་བཟང་རྒྱ་ནག་ནས་འཁོར་བས་དངོས་འབུལ་
དང་བཅུ་གསུམ་དུས་ཆེན་གྱི་མཆོད་ཐེབས་དངུལ་སྲང་སུམ་བརྒྱ་བཅས་བཏེག་བྱུང་བར་ངོས་
འཕྲད་དང་། ཕྱི་ཉིན་ཤེ་རལ་ཐུའི་སྐུ་སྐྱེ་དཔོན་སློབ་དང་བཅས་པར་འཇམ་དབྱངས་དཀར་པོའི་
རྗེས་གནང་དང་། གྲུབ་རྒྱལ་ལུགས་ཀྱི་ཚེ་དབང་ཞིག་ཕུལ། ཚེས་བཅོ་ལྔའི་ཉིན་ཤེ་རལ་ཐུའི་སྐུ་
སྐྱེར་ཐོན་ཆས་བཟང་པོ་བསྟབས་ནས་བསྟན་པ་རིན་པོ་ཆེའི་ཞབས་འདེགས་སུ་འགྱུར་ཚེའི་
ཐུགས་བསམ་རྣམ་དག་དགོས་ཚུལ་མོལ། སྨོན་ལམ་ཆེན་མོ་ཉིན་གསུམ་གྱི་གོས་སྐུའི་ཞལ་མཇལ་
ལི་ཉི་འོད་སྟེང་དུ་ཕྱིན་ནས་ཕྱག་སོགས་ཡན་ལག་བདུན་པ་ཕུལ་ཏེ་མཉམ་མེད་བུ་རམ་ཤིང་པའི་
ལུང་རྟོགས་ཀྱི་བསྟན་པ་རིན་པོ་ཆེ་རྒྱས་པ་དང་། ཕ་མར་གྱུར་པའི་འགྲོ་བ་མ་ལུས་པར་བདེ་་
སྐྱིད་བླ་ན་མེད་པ་འབྱུང་བར་གྱུར་ཅིག་པའི་སྨོན་ལམ་རྩེ་གཅིག་ཏུ་བཏབ། ཚེས་བཅོ་བརྒྱད་ཀྱི་
ཉིན་གོང་མ་རྒྱལ་པོའི་གསེར་ཡིག་ཇ་སག་ཐུ་ཕུན་ཚོགས་བླ་མ་ཅན་སྦྲེལ་པོ་འབྱོར་བའི་ཐམ་ཁ་
རྟེན་སྦྲགས་བླངས་ངོས་མི་སྣ་འཁོར་བཅས་འགྲུལ་སྡེབས་པ་སོགས་ཚང་མར་ངོས་འཕྲད་ཇ་གྲལ་
བཅས་བཏང་ཞིང་། དགོང་ཇའི་ཐོག་གཅེན་ལུང་ཆོས་རྗེ་བསོད་ནམས་དཔལ་བཟང་གིས་
ཚོགས་དབུར་བོས་ནས་ངེད་ལ་དངོས་པོ་སྣ་ཚོགས་པའི་སྐྱེས་དང་། འདུས་པ་རྒྱ་མཚོར་མང་
འགྱེད་ཀྱི་བསྙེན་བཀུར་ཕུན་སུམ་ཚོགས་པ་བྱུང་། དེའི་སང་ཉིན་སྒང་ཆེན་ནས་སོགས་དྲུང་
འཁོར་ཁ་ཤས་དང་། གྲྭ་སྐོར་བ་སོགས་སེར་སྐྱ་དུ་མར་ངོས་འཕྲད་བཏང་། ཚེས་ཉི་ཤུའི་ཉིན་
གཅེན་ལུང་ཆོས་རྗེ་སོགས་འགའ་ཞིག་ལ་སྣ་ཚོགས་ཡུམ་དཀར་མོ་དང་སྤྱན་རས་གཟིགས་ཕྱག་
བཞི་པའི་རྗེས་གནང་བྱས། དེའི་ཕྱི་ཉིན་གསེར་ཡིག་གི་མི་སྣ་འགྲུལ་སྡེབས་སོགས་སོ་སོ་ནས་
དངོས་འབུལ་དང་འབུལ་བསྐུར་ཕོན་ཆེ་བ་བཅས་བྱུང་བར་ངོས་འཕྲད་བཏང་ངོས་། མི་སྣ་
གཉིས། གཅེན་ལུང་ཆོས་རྗེ་སོགས་རགས་བསྡུས་ལ་དཔལ་ལྡན་ལྷ་མོའི་རྗེས་གནང་དང་། དེ་
ནས་རིམ་བཞིན་སྣར་ཐང་བརྒྱ་རྩ་ནས་འབྱུང་བའི་སྒྲོལ་མ་དཀར་ལྗང་གཉིས། ལོ་མ་གྱོན་མ།
འཇམ་དབྱངས་དཀར་པོ་རྣམས་དང་། བ་རི་བརྒྱ་རྩའི་ནང་གི་ཀུ་རུ་ཀུལླེ་དང་གཞན་ཡང་
འཇམ་དབྱངས་ནག་པོ། ཆོས་རྒྱལ་ཕྱི་སྒྲུབ། ཤེར་ཕྱིན་དཀར་མོ། མགོན་པོ་ཕྱག་དྲུག་པ་
རྣམས་ཀྱི་རྗེས་གནང་བྱས། འདི་སྐབས་གུ་གེ་པ་ཆོས་རྗེ་རྣམ་གྲོལ་གྱིས་ཀྱང་དངོས་པོའི་སྐྱེས་
168



དཔངས་མཐོ་བ་བཏེག་བྱུང་བར་ངོས་འཕྲད་དང་མི་སྣ་འགྲུལ་སྡེབས་དང་བཅས་པར་སྟོན་མོ་
བཏང་། ས་མ་ཏི་དབང་གི་མི་སྣར་ཁལ་ཁ་རྗེ་བཙུན་དམ་པས་གསུང་ཤོག་སྐྱེས་བཟང་པོ་དང་
བཅས་གནང་བ་ཡང་འབྱོར། གནམ་གང་གི་ཉིན་གོང་མ་ཆེན་པོའི་བཀའ་ལན་གྱིས་གཙོས་པའི་
འབུལ་བསྐུར་སོ་སོའི་ལན་དང་སྟེར་ཆ་བཟང་པོ་བསྟབས་ཏེ་མི་སྣ་འགྲུལ་སྡེབས་བཅས་ཚང་མ་
ཆོས་དང་ཟང་ཟིང་གཉིས་ཀས་མགུ་བར་བྱས་ནས་ཐོན། ཆུ་སྟོད་ཟླ་བའི་ཚེས་གཉིས་ལ་གཅེན་
ལུང་ཆོས་རྗེ་དང་། ལྷ་ཁང་པ་ཆོས་རྗེ་རྡོ་རྗེ་བཟང་པོ། གུ་གེ་བ་ཆོས་རྗེ་རྣམ་གྲོལ་རྣམས་ལ་ངོས་
འཕྲད་དང་། གཅེན་ལུང་ཆོས་རྗེ་དང་ཆོས་རྗེ་རྡོ་རྗེ་བཟང་པོ་གཉིས་ལ་སེང་གདོང་མའི་རྗེས་
གནང་གཅེན་ལུང་ཆོས་རྗེར་དེའི་སྒྲུབ་ཐབས་ཀྱི་ལུང་དང་བཅས་པ་བྱས། ཚེས་བཞིའི་ཉིན་ཆོས་
རྗེ་རྡོ་རྗེ་བཟང་པོས་དགོང་ཇའི་ཚོགས་དབུར་བོས་ཏེ་དངོས་པོའི་སྟེར་ཆ་བཟང་པོ་དགེ་འདུན་
རྣམས་ལ་ཕྱག་འགྱེད་ཕུན་སུམ་ཚོགས་པ་བཅས་འདུག་པར་བསྔོ་བ་སྨོན་ལམ་གྱི་རྒྱས་བཏབ།
ཚེས་ལྔ་ལ་གཅེན་ལུང་ཆོས་རྗེ་འཁོར་བཅས་ལ་ཐོན་ཆས་གཟབ་ངོས་བསྟན་འགྲོར་ཕན་བདེའི་
ལྷག་བསམ་མི་དམན་པ་དགོས་ཚུལ་མོལ། ཚེས་བདུན་གྱི་ཉིན་རྗེ་ཞལ་སྔ་ནས་ཐོས་བསམ་གླིང་
པ་འཇམ་དབྱངས་ཆོས་འཕེལ། ཆོས་རྗེ་རྡོ་རྗེ་བཟང་པོ་སོགས་ཆོས་རྗེ་གསུམ་དང་། གྲྭ་ཚང་
ཆོས་རྗེའི་སྐུ་སྐྱེས་གཙོས་རགས་བསྡུས་ཤིག་ལ་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་
དཀྱིལ་འཁོར་དུ་དབང་བསྐུར་བའི་སྔོན་འགྲོ་སྟ་གོན་དང་། ཕྱི་ཉིན་དངོས་གཞི་ཡོངས་སུ་རྫོགས་
པར་བསྐུར། ཚེས་དགུའི་ཉིན་མཚོ་ཁའི་རྒྱལ་རྒྱུད་དཔོན་རཏྣ་འཁོར་བཅས་འབྱོར་པར་ངོས་
འཕྲད་ཇ་གྲལ་བཅས་དང་གཅེན་ལུང་ཆོས་རྗེར་མགོན་པོ་ལ་བརྟེན་པའི་བཀའ་བསྒོ་ཞིག་བགྱིས།
ཚེས་བཅུ་གཉིས་ཀྱི་ཉིན་དཔོན་རཏྣ་འཁོར་བཅས་དང་ཆོས་རྗེ་རྡོར་བཟང་འཁོར་བཅས་ལ་སྒྲོལ་
དཀར་གྱི་རྗེས་གནང་ཞིག་བྱས་རྗེས། ཆོས་རྗེ་རྡོར་བཟང་སླར་ཡང་དབང་ཕྱོགས་གོང་མའི་རྒྱལ་
ཁབ་ཏུ་འགྲོ་དོན་ལ་གཏོང་རྒྱུའི་ཐོན་ཆས་བསྟབས། ཕྱི་ཉིན་དཔོན་རཏྟར་སྒྲོལ་ལྗང་དང་སྤྱན་
རས་གཟིགས་ཕྱག་བཞི་པའི་རྗེས་གནང་ཞིག་དགོས་ཚུལ་ལྟར་བགྱིས། འདི་སྐབས་ཆར་དཀོན་
གཤིས་ཆར་འབེབས་དང་བོད་འབངས་སྤྱིའི་བདེ་ཐབས་ལ་དམིགས་འདུས་པ་རྒྱ་མཚོར་རྒྱལ་
བའི་བཀའ་དང་བསྟན་བཅོས་གངས་ལྗོངས་སུ་འགྱུར་རོ་ཅོག་གསུང་སྒྲོགས་དང་། སྔགས་གྲྭར་
ཆོས་སྲུངས་རྣམས་ལ་བསྐང་བཤགས་བཅས་བསྙེན་བཀུར་བསྟབས། ཚེས་བཅོ་ལྔའི་ཉིན་གསོ་
སྦྱོང་དང་དབྱར་གནས་ཀྱི་སྦྱོར་བ་ལ་ཕྱིན་པར་དེ་ཉིན་ནས་འདི་ཕྱོགས་སུ་ཆར་ཤིན་ཏུ་ཆེ་བ་གློ་
169



བུར་དུ་བབས་ཤིང་། ཞལ་བཞེས་དངོས་གཞིའི་ཉིན་ནས་ཕྱོགས་ཐམས་ཅད་དུ་ཁྱབ་པར་བབས་
པས་སྐྱེ་བོའི་ཚོགས་རྣམས་དགའ་བའི་ཅ་ཅོ་སྒྲོགས་པ་བྱུང་། ཚེས་བཅུ་བདུན་གྱི་ཉིན་ལྷ་རྩེ་ཆོས་
སྡེའི་གྲྭ་རིགས་རྣམས་དང་རི་བོ་བདེ་ཆེན་པའི་གྲྭ་རིགས་འགའ་ཞིག་བཅས་པར་སྨན་བླ་མཐོ་
བརྩེགས་ཀྱི་རྗེས་གནང་ཞིག་ཕུལ་ཏེ་བདུན་ཕྲག་གཅིག་མཚམས་བྱས། འདི་གོང་ལྷོ་བོད་གཉིས་
གཟིངས་གཞི་ཆེ་ཙམ་འོང་ཉེན་ཆེ་བར་དཀའ་ཆེན་མགྲོན་གཉེར་ཆིངས་དོན་ལ་བཏང་བས་རེ་
ཞིག་ཞོད་འཇགས་སུ་བྱས་ནས་འཁོར་བྱུང་བར་བདག་ཉིད་ཀྱི་དྲིན་ཡིན་ཞེས་གླེང་བའང་བྱུང་།
དེ་ཉིན་ཟངས་རིའི་ཡུམ་དང་། ཚེ་བརྟན་རྒྱལ་གྱི་དཔོན་མོ་བསོད་ནམས་སྒྲོལ་མའི་བསྔོ་ཞུས་པ་
འབྱོར་བར་ངོས་འཕྲད་དང་། བྱང་ཆོག་དགོས་ཚུལ་བཞིན་བྱས། གནམ་གང་གི་ཉིན་ཡང་གསོ་
སྦྱོང་ལ་ཕྱིན་ཏེ་མདོ་འདོན་པ་ལ་སོགས་པ་བསྟན་པའི་བྱ་བ་ལེགས་པར་བགྱིས། དེ་ཉིན་སྔགས་
གྲྭར་བཀའ་འགྱུར་རིན་པོ་ཆེ་ གསུང་སྒྲོགས་ དང་བསྐང་ གསོའི་ཡོན་བཀྲ་ ཤིས་ཁ་བཏགས།
དངུལ་ཞོ་རེ་བཅས་ཕུལ། ཟླ་བ་བདུན་པའི་ཚེས་གཅིག་གི་ཉིན་ཆོས་རྗེ་རྣམ་གྲོལ་སོགས་ཁ་ཤས་
ལ་ངོས་འཕྲད་དང་། སྦྱོ་ར་དགོན་ནས་སྐལ་བཟང་ཆོས་འཕེལ་ཟེར་བ་ཞིག་གིས་འབུམ་པོ་ཏི་
བཅུའི་རྒྱུགས་འབུལ་དུ་བྱུང་བར་དེ་ཉིན་ནས་དབུ་ཚུགས་པར་བྱས་ཤིང་། རྒྱུགས་ཚང་མ་ཕུལ་
ཚར་རྗེས་སྟེར་ཆ་བྲེ་ཚད་ཀྱི་འབྲུ་ཁལ་སུམ་བརྒྱ་དང་དོན་ལྔའི་རྩིས་ཀྱི་གོས་དར་གྱོན་པ་རྟ་སྒ་
འཁོར་བཅས་བསྟབས་ནས་ལེགས་སོའི་བསྔགས་པ་བརྗོད། ཚེས་ལྔ་ལ་ལྷ་རྩེ་ཆོས་སྡེའི་བླ་མ་
དང་། མཚོ་སྔོན་རབ་བརྟན་གྱི་བང་ཕྱིན་པར་མགོན་པོ་ཕྱག་དྲུག་པ་དང་སྨན་བླའི་རྗེས་གནང་
ཞིག་བགྱིས་ཤིང་། སྡེ་པ་འབྲོང་རྩེ་བའི་གཡོག་གཅིག་གསོ་དཔྱད་རྒྱུད་བཞིའི་རྒྱུགས་འབུལ་དུ་
བྱུང་བར་ཁ་བཏགས། གོས་བྱུང་སྨན་རྙིང་རྣམས་ཁ་གསུམ་འབྲེལ་རེ། ཁོམ་བུ་དྲིལ་ལྷོ་རས་
བཅས་ཀྱི་སྟེར་ཆ་བསྟར། འདི་སྐབས་སྟར་སྡོང་ནས་ཀྱིས་རྒྱལ་བའི་བཀའ་འགྱུར་རོ་ཅོག་གསར་
བཞེངས་ཀྱི་མཇུག་ཏུ་འབྲི་རྒྱུའི་འདོད་གསོལ་སྨོན་ལམ་བཅས་དགོས་ཚུལ་བྱུང་བའང་བརྩམས་
ཏེ་བསྐུར། ཚེས་བརྒྱད་ཀྱི་ཉིན་ཟམ་གསར་པ་དང་། འབྲས་ལྗོངས་པའི་བང་ཕྱིན་བཅས་པར་
ངོས་འཕྲད་དང་། དགོང་ཇའི་ཚོགས་དབུར་ཕྱིན་ཏེ་བཅའ་ཡིག་ཉན། དེ་ནས་རིམ་བཞིན་
འབྲས་ལྗོངས་པའི་བང་ཕྱིན་ལ་ཐོན་ཆས་དང་། སེར་འབྲས་ཀྱི་གྲྭ་སྐོར་བ་རིམ་འབྱོར་ལ་ངོས་
འཕྲད་དང་། ཁ་ཤས་ལ་བྱམས་སྨོན་གྱི་ལུང་བཀླགས་པ་སོགས་ཀྱི་སྒོ་ནས་བཞེད་དོན་བསྒྲུབས་
ཤིང་། ཚེས་བཅོ་ལྔའི་ཉིན་ཡང་གསོ་སྦྱོང་ལ་ཕྱིན། ཉེར་ལྔའི་ཉིན་ཚོགས་ཆེན་དང་སྔགས་གྲྭའི་
170 ་



ཆོས་ཁྲིམས་གསར་རྙིང་། ཚ་རོང་པ་སོགས་སེར་སྐྱ་དུ་མར་ངོས་འཕྲད་བཏང་། གནམ་གང་གི་
སྔ་དྲོ་དགག་དབྱེ་དང་། དེ་གྲོལ་ནས་ལྗོངས་རྒྱུར་ཕྱིན་ཞིང་། འདི་སྐབས་རྒྱ་ནག་རི་བོ་རྩེ་ལྔ་
བསྐོར་ནས་འོངས་པ་ཡིན་ཟེར་བའི་ཁམས་པ་དགེ་སློང་ཞིག་གིས་མཉམ་མེད་ཐུབ་པའི་དབང་
པོའི་གསེར་སྐུ་ངོ་མཚར་བ་གཅིག་དང་འཁར་གསིལ་ལེགས་པ་ཞིག་བྱིན་བྱུང་བ་ལྗོངས་རྒྱུ་བ་དང་
འགྲིག་པས་རྟེན་འབྲེལ་ལེགས་སྙམ་པའི་དགའ་བ་དང་། བདག་ཅག་གི་སྟོན་པ་མཉམ་མེད་
ཤཱཀྱའི་རྒྱལ་པོ་འཁོར་དང་བཅས་པ་ཉིན་རེ་བཞིན་གདུགས་ཚོད་ལ་ལྗོངས་རྒྱུར་ཕེབས་པའི་རྣམ་
ཐར་བཟང་པོ་རྣམས་དྲན་ཞིང་། རྟག་ཏུ་གཞན་དབང་རྣམ་གཡེང་གིས་འདའ་དགོས་པས་ཡིད་
སྐྱོ་བའང་བྱུང་། དེ་ནས་མང་ཇ་དགོང་ཇའི་ཐོག་དགེ་སྐོས་གསར་པ་དཀའ་ཆེན་བློ་བཟང་བཀྲ་
ཤིས་ཀྱི་མཎྜལ་དང་བཅས་རིང་དུ་འཚོ་བའི་རྟེན་འབྲེལ་བསྒྲིགས་ཤིང་། ཟླ་བ་བརྒྱད་པའི་ཚེས་
གཅིག་གི་སྔ་དྲོ་སློབ་དཔོན་རྣམ་པ་སོགས་ལ་དགག་ཆུང་སྟོན་མོ་དང་བསྟུན་ངོས་འཕྲད་བཏང་།
དེ་ནས་སྨན་པ་སོགས་ཉེ་འཁོར་བ་དག་ནས་གཟུགས་གཞིའི་འཕྲོད་བསྟེན་ལ་རི་ཥི་དང་བསྟུན་ཆུ་
ཞུགས་ཤིག་ཅིས་ཀྱང་ལེགས་ཚུལ་བཞིན་ཚེས་གཉིས་ནས་བདེ་ལེགས་དགའ་ཚལ་དུ་སློབ་དཔོན་
པ་རྣམས་དང་ལྷན་ཅིག་ཉིན་གསུམ་ཕྱིན། ཚེས་བདུན་གྱི་ཉིན་སྲད་རྒྱུད་པ་བླ་གྲྭ་རྣམས་ཀྱིས་
རིང་འཚོའི་མཎྜལ་དངོས་པོའི་སྐྱེས་དང་བཅས་བྱུང་བར་འདུས་པའི་རྩ་རྒྱུད་ལེའུ་དང་པོ་དང་།
སྨན་བླའི་མདོ་ཆོག་གི་ལུང་། སྤྱི་འགྱེད་སློག་ཆ་སོགས་རྙེད་བཀུར་ཕུན་སུམ་ཚོགས་པ་བསྟབས།
དེ་ནས་རིམ་བཞིན་གངས་ཅན་ཆོས་འཕེལ་བ་དང་ཞ་ལུ་བའི་སྤྱི་བསོད་པ་འབྱོར་བར་ངོས་འཕྲད་
དགོས་ཚུལ་ལྟར་བཏང་ཞིང་། གཞན་ཡང་རྒྱལ་ཆེན་རྩེ་ཆོས་སྡེ་པ་སོགས་གྲྭ་རིགས་དང་།
རྟོགས་ལྡན་ཕོ་མོ་སོགས་ཀྱི་སྤྱི་བསོད་བསྟོད་ལ་ཉེ་བ་འབྱོར་པར་མང་འགྱེད་སོགས་ཀྱི་བསྙེན་
བཀུར་བསྟབས། ཚེས་བཅུ་གཅིག་ལ་འབྲོང་རྩེ་ཆོས་སྡེའི་བླ་གྲྭ་རྣམས་ཀྱིས་རིང་འཚོའི་མཎྜལ་
ཚན་གྲངས་དང་བཅས་བྱུང་བར་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་པ་ཆེན་པོས་
མཛད་པའི་བླ་མའི་རྣལ་འབྱོར་སེམས་དཔའ་སུམ་བརྩེགས་ཀྱི་ལུང་བཀླགས་ཤིང་། ཚེས་བཅོ་
ལྔའི་ཆོས་སྟོན་དང་བསྟུན་སློབ་དཔོན་རྣམ་པ། དངུལ་ཆུའི་རི་ཁྲོད་པ་སོགས་ཁ་ཤས་ལ་ངོས་
འཕྲད་བཏང་། འདི་གོང་ནས་བརྩམས་ཏེ་དཔལ་གསང་བ་འདུས་པ་མི་བསྐྱོད་པའི་ཆོ་ག་ཡོངས་
སུ་རྫོགས་པ་དང་། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་དེའི་
བསྐྱེད་རྫོགས་གཉིས་བློར་བཟུང་སྟེ་འཛིན་སྐྱོར་དང་། དེ་ནས་རེ་ཞིག་མཚམས་དམ་པར་བཅད་
171



དེ་བསྙེན་སྒྲུབ་ལ་འགྲུས་པར་བགྱིས། ཟླ་བ་དགུ་པའི་ཚེས་གཉིས་ཀྱི་ཉིན་འདར་བསམ་གྲུབ་པའི་
སྲས་དང་། དཀོན་མཆོག་སྐྱབས། སྡིངས་ཆེན་པ་སོགས་སེར་སྐྱ་དུ་མར་ངོས་འཕྲད་དང་།
སྡིངས་པ་སོགས་ཁ་ཤས་ལ་བླ་མ་མཆོད་པ་དང་ལྟུང་བཤགས་ཀྱི་ལུང་བཀླགས། ཚེས་བདུན་གྱི་
ཉིན་བོད་ཆོས་རྒྱལ་གྱི་གདུང་རྒྱུད་གུ་གེ་རྒྱལ་སྲས་བློ་བཟང་པདྨ་བྱོན་པར། མགྲོན་གཉེར་སོགས་
ཚིབས་བསུ་བ་ཁ་ཤས་དང་། གདན་ཐོབ་སྟོན་མོ་སོགས་འདུད་པ་གང་ཆེའི་ངོས་ཇ་གྲལ་ཐོག་
འཚམས་འདྲི་ལེགས་པར་བྱས་ཤིང་། སང་ཉིན་གྲུབ་རྒྱལ་ལུགས་ཀྱི་ཚེ་དབང་ཞིག་དགོས་གསུང་
བའང་ཕུལ། དེ་ཉིན་དཀྱིལ་ཁང་གྲྭ་ཚང་གི་གདན་སར་སྟག་མོ་བ་དཀའ་བཅུ་ཡེ་ཤེས་རྒྱལ་
མཚན་བསྐོས་ཏེ་ལེགས་སྐྱེས་བསྟར། - ཕྱི་ཉིན་མཛོ་གེ་《མཛོད་དགེ་》དགོན་པའི་དཀའ་བཅུ་
ལེགས་པ་རྒྱལ་མཚན་གྱི་བང་ཕྱིན་སྐོར་སོགས་ཁ་ཤས་ལ་སྨན་བླའི་མདོ་ཆོག་གི་སྙིང་པོ་། བཟང་
སྤྱོད་སྨོན་ལམ་བཅས་པའི་ལུང་བཀླགས་ཤིང་། ཚེས་བཅུ་གཅིག་ལ་གུ་གེ་རྒྱལ་སྲས་ལ་ཐོན་ཆས་
དང་བླ་མའི་རྣལ་འབྱོར་ཞིག་དགོས་གསུང་པའང་བརྩམས་ཏེ་ཕུལ། ཚེས་བཅོ་ལྔའི་ཉིན་ཆོས་
སྟོན་དང་བསྟུན་སློབ་དཔོན་རྣམ་པ་སོགས་ཁ་ཤས་ལ་ངོས་འཕྲད་དང༌། རྭ་སྒྲེང་རི་ཁྲོད་པར་
པཎ་ཆེན་ཐམས་ཅད་མཁྱེན་པ་དེ་ཉིད་ཀྱིས་མཛད་པའི་རྣམ་འཇོམས་སྒྲུབ་ཐབས་ཀྱི་ལུང་དགོས་
ཚུལ་བཞིན་བགྱིས། འདི་ཉིན་སློབ་དཔོན་རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་སྔ་ནས་
ཀྱང་དབུས་ནས་ཕེབས་བྱུང་བར་སྐུའི་འཚམས་ཞུ་སོགས་ཕུ་དུད་བླ་ན་མེད་པའི་སྒོ་ནས་དགྱེས་པ་
བསྐྱེད། དེ་ནས་རིམ་བཞིན་རྒྱལ་སྲས་བསྟན་འཛིན་དབང་རྒྱལ་གྱི་འཚམས་འདྲི་བ་སྦྲེལ་པོ་
དང་། གཞིས་རྩེ་རྫོང་དཔོན་གསར་བ་སྨོན་གྲུབ་པ་སོགས་ཁ་ཤས་ལ་ངོས་འཕྲད་དང་། ཨ་མདོ་
བ་བརྒྱ་སྐོར་གྱིས་གསེར་རྟ་མཛོ་སོགས་ཀྱི་འབུལ་ནོད་རྒྱ་ཆེ་བ་དང་བཅས་བཟང་སྤྱོད་སྨོན་ལམ་
གྱི་ལུང་དགོས་ཚུལ་བཞིན་བཀླགས་ཤིང་། འདུས་པ་རྒྱ་མཚོར་རྟ་ལྔ་བཅུ་སྐོར་དང་དངུལ་ཞོ་
རེའི་ཕྱག་འགྱེད། དེ་བསྟུན་གཙང་གི་དགོན་རི་ཁྲོད་ཀྱི་སྡེ་དང་བཅས་པར་བསྟན་འགྲོའི་རིམ་
གྲོར་དམིགས་མང་ཇ་སྦྱོར་སྦྲེལ། འགྱེད་ཁ་བཏགས་བཞི་བཅུ། དངུལ་སྲང་ལྔ་བཅུ་སྐོར། གོས་
ཡུག་བདུན་ཅུ། སྨན་ཡུག་བདུན་ཅུ་རྣམས་དང་། སོ་སོར་བསྔོ་རྟེན་རྣམ་གཞག་བཅས་ཕུལ།
དེ་ནས་རེ་ཞིག་ཕྱི་མཚམས་བཅད་ནས་རྡོ་རྗེ་འཛིན་པ་བློ་བཟང་དོན་གྲུབ་པའི་ཞབས་དྲུང་དུ་
དཔལ་དུས་ཀྱི་འཁོར་ལོའི་འགྲེལ་ཆེན་དྲི་མེད་འོད་ཀྱི་ལུང་ཞུ་བའི་འགོ་ཚུགས་པར་བྱས། ཟླ་བ་
བཅུ་པའི་ཚེས་བཞིའི་ཉིན་སྡེ་པ་འབྲོང་རྩེ་ནས་དང་། གཞན་ཡང་ཀོང་པོ་ང་ཕོད་ནས། དཔོན་
172



མོ་ཨ་དར། ཁམས་འགྲུལ་པ། ཨེར་ཁེ་ཇུ་ནང་སོགས་རིམ་གྱིས་འབྱོར་པ་སོ་སོར་ཆོས་ཞུ་བའི་
སེང་དབར་ལ་ངོས་འཕྲད་དང་། དཔོན་མོ་ཨ་དར་དང་ཨེར་ཁེ་ཇུ་ནང་གཉིས་སོ་སོ་ནས་དངོས་
པོའི་སྐྱེས་གྱ་ནོམ་པ་དང་དགེ་འདུན་ལ་མང་འགྱེད་ཀྱི་བསྙེན་བཀུར་བཅས་བསྟབས། ཁོང་
གཉིས་ལ་གྲུབ་རྒྱལ་ལུགས་ཀྱི་ཚེ་དབང་དང་། ཚེས་བརྒྱད་ཀྱི་ཉིན་དཔོན་མོར་བསྙེན་གནས་ཡན་
ལག་བརྒྱད་པའི་སྡོམ་པ་ཕོག །དེ་ནས་བདུན་ཕྲག་གཅིག་བསྙེན་མཚམས་དམ་པར་བྱས་ཤིང་ལྔ་
མཆོད་ཆེན་མོའི་གླིང་མེའང་ཤིན་ཏུ་བཞེས་པ་བྱུང་། བཟོད་ལྡན་ཟླ་བའི་ཚེས་གསུམ་ལ་དཔོན་
མོ་དགེ་ཚུལ་མ་སོགས་ཁ་ཤས་ལ་གྲུབ་རྒྱལ་ལུགས་ཀྱི་ཚེ་དབང་དང་སྒྲོལ་དཀར་ཡིད་བཞིན་འཁོར་
ལོའི་རྗེས་གནང་དགོས་ཚུལ་ལྟར་བགྱིས། དེ་ནས་བསྙེན་མཚམས་ཞག་བཅུ་གཅིག་བྱས་རྗེས།
ཚེས་བཅོ་ལྔའི་ གསོ་སྦྱོང་ལ་ ཕྱིན་ཞིང་། ཆོས་སྟོན་དང་བསྟུན་སློབ་དཔོན་པ་རྣམས་དང་།
གསེར་གླིང་མཁན་པོ། རམ་པ་བ་སོགས་ཁ་ཤས་ལ་ངོས་འཕྲད་བཏང་། ཉེར་བཞིའི་ཉིན་
མངའ་རིས་ནས་ཁྱུང་རྩེ་བུ་ཆུང་སྐོར་འབྱོར་པར་ངོས་འཕྲད་དང་། གནམ་གང་གི་ཉིན་གསོ་
སྦྱོང་ལ་ཕྱིན། ཟླ་བ་བཅུ་གཉིས་པའི་བརྒྱུད་མཆོད་ཆེན་མོའི་ཉིན་མང་ཇ་དགོང་ཇར་ཕྱིན་ཏེ་
བཅའ་ཡིག་ཆེན་མོ་ཉན། ཚེས་བཅུ་གཅིག་ལ་དཔོན་མོ་དགེ་ཚུལ་མ་དང། ཟངས་རི་ཞབས་
དྲུང་སྐོར་ལ་ངོས་འཕྲད་བཏང་། སྔ་གོང་འགྲེལ་ཆེན་དྲི་མེད་འོད་ཀྱི་ལུང་ཞུ་བའི་མགོ་བརྩམས་
པ་ནས་འདི་ཡན་ལ་དྲི་མེད་འོད་ཡོངས་རྫོགས་དང་། མཁན་ཆེན་རྒྱལ་བའི་དབང་པོ་ཐམས་
ཅད་མཁྱེན་པ་ཆེན་པོས་མཛད་པའི་སྨན་བླའི་མདོ་ཆོག །འདུལ་བའི་ལས་ཆོག །སྤྱན་སྔ་ཆོས་
དྲུག་རྣམས་ཀྱི་ལུང་ཞུས། ཚེས་བཅོ་ལྔའི་ཉིན་གསོ་སྦྱོང་ལ་ཕྱིན། བསྟན་པ་སྤྱི་རིམ་གྱི་དུས་
གཏོར་བསྐང་གསོ་ཡང་ཉེར་གཉིས་ནས་ཚུགས་པའི་དགོང་མོ་ངོ་མཚར་བཀོད་པར་ཕྱིན་ནས་
བསྐང་གསོ་བ་རྣམས་དང་ལྷན་ཅིག་གཏོར་མ་བྱིན་རླབས་བྱས། ཉེར་ལྔ་ལ་མགོན་ཁང་པ་རྣམས་
ལ་ཡོན་དང་། མགོན་ཁང་སོ་སོའི་ཡི་དམ་ཆོས་སྲུངས་ཀྱི་སྣང་བརྙན་རྣམས་ལ་སྙན་ཤལ་སྤྱན་
གཟིགས་སོགས་ཕུལ། དཔལ་གདོང་ཞེས་པ་ཆུ་མོ་བྱ་ལོའི་ཚེས་གཏོར་དང་སྤྱི་སྐྱུར་གྱི་དཔང་པོར་
ཡང་ཕྱིན། འདི་སྐབས་དར་རྒྱས་གླིང་པ་རྣམས་ཀྱིས་མཎྜལ་དང་བཅས་རིང་འཚོའི་རྟེན་འབྲེལ་
བསྟར་བྱུང་བར་སྨན་བླ་མཆེད་བདུན་མཐོ་བརྩེགས་ཀྱི་རྗེས་གནང་དང་བླ་མཆོད་ཀྱི་ལུང་ཞིག་
བྱས་ངོས། སོ་སོར་ལན་འདེབས་མང་ཇ་སྤྱི་འགྱེད་དང་བཅས་པ་ཕུལ། དེ་ནས་ཆོ་འཕྲུལ་སྨོན་
ལམ་གྱི་ཚོགས་དབུར་སྐབས་འགར་ཕྱིན་ཞིང་། ཚེས་བཅུ་གསུམ་གྱི་དགོང་ཇར་རྒྱལ་པོ་སྐུ་སྐྱེས་
173



བདོག་འབུལ་གྱ་ནོམ་པ་དང་དགེ་འདུན་རྣམས་ལ་ཕྱག་འགྱེད་བཅས་འདུག་པས་མཚོན་རང་
གཞན་ཐམས་ཅད་ཀྱིས་བསགས་པའི་དགེ་བ་རྣམས་རྫོགས་པའི་བྱང་ཆུབ་ཏུ་བསྔོས་ཤིང་འདུས་
པའི་སྡེ་དང་ལྷན་ཅིག་སྨོན་ལམ་དྲི་མ་མེད་པ་བཏབ། ཚེས་བཅུ་བཞིའི་ཉིན་གནས་རྙིང་ཞབས་
དྲུང་འཇམ་དབྱངས་ཀུན་དགའ་ལེགས་པ་ཡོངས་རྫོགས་དགེ་བསྙེན་གྱི་སྡོམ་པ་བཞེས་པར་
ཕེབས་བྱུང་བ་གདུང་རུས་ གཞན་དང་མ་འདྲ་བའི་སྟབས་ཉེར་སེམས་གང་ཚེ་དང་བཅས་
དགོངས་བཞེད་ལྟར་ཕུལ་ཞིང་། སྔར་ནས་དགེ་བསྙེན་གྱི་སྡོམ་པ་ཁ་ཤས་ཕོག་ཀྱང་ཡོངས་རྫོགས་
དགེ་བསྙེན་གྱི་སྡོམ་པ་འབོགས་པའི་ཐོག་མ་ཡིན་པར་གདུང་རུས་ཆེ་ཞིང་མཚན་ཡང་འཇམ་
དབྱངས་ཀུན་དགའ་ལེགས་པ་ཞེས་ཕུན་སུམ་ཚོགས་པ་དེ་དུས་བཟང་ཁྱད་པར་ཅན་གྱི་སྐབས་
བསྒྲིགས་པ་ལྟ་བུར་བྱུང་བས་རྟེན་འབྲེལ་ལེགས་ཞེས་སློབ་དཔོན་རྣམ་གཉིས་གསུང་ཞིང་། དེ་
ཉིན་བཀྲ་ཤིས་རྩེ་པ་ཡུམ་སྲས་ཀྱིས་རིང་འཚོའི་མཎྜལ་དངོས་པོའི་ཚན་གྲངས་ཕུན་སུམ་ཚོགས་པ་
བཅས་བྱུང་བས་ཀྱང་རྟེན་འབྲེལ་ལེགས་སྙམ་སྟེ་སྨོན་ལམ་འདི་ལྟར་བཏབ་བོ།། - ་ ་
ན་མོ་གུ་རུ་ཤཱཀྱ་མུ་ནེ་ཡེ། བཙོ་སྦྱངས་ས་ཟླའི་ལྷུན་པོར་རྟ་བདུན་རྒྱལ། །འབུམ་ཕྲག་
ཟེར་སྟོང་སྤྲོ་བས་རབ་སྤུད་ཀྱང་། །བསྐྲུན་པར་མི་ནུས་མཚན་དཔེའི་དཔལ་འབར་བ། །མཉམ་
མེད་ཟས་གཙང་སྲས་པོས་དགེ་ལེགས་སྩོལ། །བཀའ་དྲིན་མཚུངས་མེད་གངས་ཅན་འགྲོ་བའི་
མགོན། །ཐམས་ཅད་མཁྱེན་པ་བློ་བཟང་རྒྱ་མཚོའི་སྡེ། །ལྷ་ཆོས་བདུན་ལྡན་དཀོན་མཆོག་རྒྱལ་
མཚན་ཏེ། །མཁན་ཆེན་རྣམ་གཉིས་ཞབས་རྡུལ་སྤྱི་བོར་བསྟེན། །དུས་གསུམ་ཕྱོགས་བཅུའི་
སངས་རྒྱས་ཐམས་ཅད་དང་། །བརྒྱད་ཁྲི་བཞི་སྟོང་ནད་འཇོམས་སྨན་མཆོག་ཆོས། ། ཚུལ་
བཞིན་བསྒྲུབ་པ་ཐེག་གསུམ་དགེ་འདུན་ཏེ། །རིན་ཆེན་རྣམ་པ་གསུམ་ལ་མགོས་ཕྱག་འཚལ། །
བེམ་གཟུགས་ཡིད་བཞིན་ནོར་བུར་གསོལ་བཏབ་པས། །ཡིད་ལ་འདོད་དགུའི་འབྱོར་པ་ཀུན་
འབྱུང་ན། ། རྫུན་སྤངས་བདེན་གསུང་རྒྱལ་བའི་བདེན་པ་ཡིས། །བདག་གིས་སྨོན་ལམ་ཇི་
བཞིན་ཅིས་མི་འགྲུབ། །དེས་ན་བླ་མ་རྒྱལ་བ་སྲས་དང་བཅས། །དྭངས་པའི་མཁའ་ལ་རྒྱུ་སྐར་
གསལ་ཇི་བཞིན། །དད་ལྡན་སྨོན་པའི་ཞིང་དུ་ལེགས་བཞུགས་ལ། །རེ་བ་ཇི་བཞིན་འགྲུབ་པའི་
གྲོགས་མཛོད་ཅིག ། སོ་ཐར་རིས་བདུན་ཡོན་ཏན་གཞི་རྟེན་དུ། ། རྒྱལ་བས་གསུངས་བཞིན་
གྲངས་མེད་དྲིན་ཅན་མ། །རིམ་གྱིས་དེ་སྒོར་འཇུག་དང་ཁྱད་པར་དུ། །ངུར་སྨྲིག་འཛིན་པས་
ལྗོངས་འདིར་འགེངས་ནུས་ཤོག །དེ་དག་ཀུན་ཀྱང་མི་དགེ་བཅུ་བྲལ་ཞིང་། །རྣམ་དག་བསླབ་
174



གསུམ་ལྡན་པའི་དགེ་སྦྱོང་མཆོག་ །ཚུལ་ཁྲིམས་བསུང་ཞིམ་འཐུལ་བའི་ཡོངས་འདུ་ཆེ། །བསྟན་
འགྲོར་ཕན་བདེ་སྟེར་ནུས་ ཉིད་གྱུར་ཅིག ། སྲིད་མཚོར་འཁྱམས་པའི་ཕ་མ་གྲངས་མེད་
ཚོགས། །ཕྱག་གིས་དྲངས་ནས་ཐམས་ཅད་མཁྱེན་གླིང་དུ། །སྒྲོལ་བའི་ནུས་པ་རྒྱལ་བ་རྣམས་
ལའང་མེད། །དེས་ན་ཐབས་མཁས་གྲུ་འདིས་སྒྲོལ་ནུས་ཤོག ། རང་རང་གྲུབ་མཐར་ཞུགས་
པའི་ཁྲིམས་ལྡན་ཚོགས། །ཀུན་ཀྱང་ཐུབ་བསྟན་ཉིད་དུ་ཁྱད་མེད་ལ། །ཕྱོགས་ལྷུང་གདོན་གྱིས་
བསྐྱོད་ཤུགས་མི་ལྡང་བར། །གྲུ་ནང་སྐྱེས་བུ་བཞིན་དུ་ཐུགས་མཐུན་ཤོག །འཇིག་རྟེན་ཁམས་
ཀྱི་བདེ་སྐྱིད་མ་ལུས་པ། །ཐམས་ཅད་ཐུབ་པའི་བསྟན་ལ་རག་ལས་པས། །ངུར་སྨྲིག་རྒྱལ་
མཚན་འཛིན་པའི་ཚོགས་རྣམས་ཀྱིས། །ཚུལ་ཁྲིམས་རིན་ཆེན་གཏེར་བུམ་གཅེས་འཛིན་ཤོག །
ཐུབ་བསྟན་སོ་སོ་ཐར་པ་རིས་བདུན་དང་། ། ཁྱད་པར་ཚངས་སྤྱོད་དཔལ་ ལྡན་དགེ་སྦྱོང་
གིས། །པདྨོའི་ཚལ་ལ་བུང་བའི་ཚོགས་ཇི་བཞིན། །འཛིན་མའི་ལྟོ་འདི་བདག་གིས་འགེང་ནུས་
ཤོག །འདི་ལྟར་སྨོན་ལམ་ལྷག་བསམ་དག་སྒོ་ནས། །བཏབ་པའི་དགེ་བས་ཚེ་རབས་ཐམས་
ཅད་དུ། །མཐོ་རིས་ཡོན་ཏན་བདུན་ལྡན་རྟེན་ཐོབ་སྟེ། །རྟག་ཏུ་དགེ་སྦྱོང་དངོས་པོ་ཐོབ་པར་
ཤོག །དེ་ཐོབ་ནས་ཀྱང་ཕ་མར་གྱུར་པའི་འགྲོ །ཐབས་མཁས་འདི་ཡིས་སྒྲོལ་ལ་མི་ཞུམ་པའི། །
སྙིང་སྟོབས་ཕུལ་བྱུང་ནམ་ཡང་མི་འདོར་སོགས། །ཀུན་བཟང་སྤྱོད་ཀུན་བདག་གིས་སྤྱོད་གྱུར་
ཅིག །ཅེས་སྨོན་ཚིག་ཏུ་གསོལ་ཞིང་། དེ་ཉིན་ཕྱི་དྲོ་སྨོན་ལམ་སྐོར་བར་ཆེད་གཉེར་འོངས་པ་
རྣམས་ལ་ངོས་འཕྲད་དགོས་ཚུལ་བཞིན་བཏང་། ཚེས་བཅོ་ལྔའི་ཉིན་གྲང་མོ་ཆེ་བ་གཞིས་བྱེས་
ཚང་མས་རིང་འཚོའི་མཎྜལ་ཚན་གྲངས་དང་བཅས་བྱུང་བར། སློག་ཆ་མང་འགྱེད་དཔལ་རྡོ་རྗེ་
འཇིགས་བྱེད་ཆེན་པོའི་མངོན་རྟོགས་ཟ་མ་ཏོག་གི་ལུང་བཅས་ཕུལ་ཞིང་། བཀྲ་ཤིས་རྩེ་པ་ཡུམ་
སྲས་རྣམས་ལ་སྒྲོལ་མ་དཀར་ལྗང་གཉིས་ཀྱི་རྗེས་གནང་དང་བྱམས་སྨོན། འཇམ་དབྱངས་ཨ་ར་
པ་ཙ་ནའི་སྒྲུབ་ཐབས་ཀྱི་ལུང་བཅས་དགོས་ཚུལ་བཞིན་བགྱིས། ཟླ་བ་འདི་ནང་དུ་དྷ་ལའི་དྷའི་
ཆིང་སོགས་ཀྱི་འཚམས་འདྲི་བ་དང་། ར་ལོ་སྐུ་སྐྱེ་སོགས་འཕྲད་མི་ཟམ་མ་ཆད་པ་བྱུང་བས་ཉིན་
རེ་བཞིན་ངོས་འཕྲད་གཏོང་དགོས་བྱུང་། ར་ལོ་སྐུ་སྐྱེ་སོགས་ཁ་ཤས་ལ་སྨན་བླ་དང་སེང་གདོང་
མའི་རྗེས་གནང་། ལམ་སྒྲོན་གྱི་ལུང་བཅས་སྦྱིན། ཟླ་བ་གཉིས་པའི་མགོ་ནས་ཕྱི་མཚམས་
ཁོངས་སུ་རྡོ་རྗེ་འཛིན་པ་བློ་བཟང་དོན་གྲུབ་པའི་ཞལ་སྔ་ནས་ལས་ཆོས་བཀའི་རིགས་ཞུ་བར་
བརྩོན་པ་གང་ཆེ་དང་། ཚེས་དྲུག་གི་ཉིན་སྦོ་ཤོག་ཐུ་ཇུ་ནང་གི་སྲས་ཚེ་དབང་བསྟན་འཛིན། ཚ་
175
， ---
- -
- ----
-- -
---
--- -



བོ་རབ་བརྟན་རྒྱ་མཚོ་འཁོར་བཅས། རྒྱལ་པོ་ཁྲི་པའི་འཚམས་འདྲི་བ་སོགས་ལ་ཇ་གྲལ་དང་།
ཚེས་བརྒྱད་ཀྱི་སྔར་ཆར་སྲས་ཚེ་དབང་བསྟན་འཛིན་སོགས་བཅུ་ཕྲག་ལྔ་ཙམ་ལ་བསྙེན་གནས་
ཡན་ལག་བརྒྱད་པའི་སྡོམ་པ་བྱིན། ཚེས་བཅུ་གསུམ་གྱི་ཉིན་གཞིས་རྩེའི་བཀའ་རྒྱབ་སོགས་ཁ་
ཤེས་ལ་ངོས་འཕྲད་དང་། སྲས་ཚེ་དབང་བསྟན་འཛིན་དང་རབ་བརྟན་རྒྱ་མཚོ་གཉིས་ལ་སྣར་
ཐང་བརྒྱ་རྩ་ནས་འབྱུང་བའི་ཕྱག་རྡོར་འབྱུང་འདུལ་གྱི་རྗེས་གནང་། ཚེས་བཅོ་ལྔའི་ཉིན་ཁོང་
གཉིས་དང་ར་ལོ་སྐུ་སྐྱེ་བཅས་པར་གྲུབ་རྒྱལ་ལུགས་ཚེ་དཔག་མེད་ལྷ་གཅིག་བུམ་གཅིག་གི་རྗེས་
གནང་ཚེ་དབང་དུ་གྲགས་པ་དང་། ཕྱི་ཉིན་འཇམ་དབྱངས་ཨ་ར་པ་ཙ་ནའི་རྗེས་གནང་བཅས་
དགོས་ཚུལ་ལྟར་ཕུལ་ཏེ་སྲས་ཚེ་དབང་བསྟན་འཛིན་སྐོར་ལ་ཐོན་ཆས་བསྟབས། ཉེར་གསུམ་གྱི་
ཉིན་ར་ལོ་སྐུ་སྐྱེ་སྐོར་ལ་སྤྱན་རས་གཟིགས་ཕྱག་བཞི་པའི་རྗེས་གནང་དང་། དཔོན་པོ་བཀྲ་ཤིས་
ཕུན་ཚོགས་ཀྱིས་ར་ལོ་སྐུ་སྐྱེར་རིང་འཚོའི་ཚིགས་བཅད་གཅིག་དགོས་ཚུལ་བཞིན་བགྱིས་པའི་
ལུང་། བྱིན་རྟེན་སོགས་སྟེར་ཆ་བཟང་པོས་མགུ་བར་བྱས་ནས་ཐོང་། ཟླ་བ་འདི་ནང་དུ་གོང་མ་
རྒྱལ་པོའི་གསེར་ཡིག་པ་འཕར་མ་ཡེ་ཤེས་དགེ་སློང་ཅན་འབྱོར་བར་ཡང་ངོས་འཕྲད་སོགས་
བདག་རྐྱེན་བཟང་པོའི་སྒོ་ནས་རིམ་གྱིས་ཐོན་པར་བྱས། ཉེར་ལྔ་ནས་བཟུངས་བདུན་ཕྲག་
གཉིས་ཀྱི་བར་མཚམས་བཅད་ནས་བསྙེན་སྒྲུབ་ལ་འགྲུས་པར་བྱས། འདི་སྐབས་མཁན་ཆེན་
རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོར་གཟིམ་ཆུང་ཞབས་བརྟན་འབུལ་
དཔངས་མཐོ་བ་དང་། སྡེ་སྲིད་རིན་པོ་ཆེར་ཡང་དངོས་པོའི་འབུལ་རྟེན་མི་དམན་པ། སྐུ་
ཞབས་གྲྭ་ཚང་དང་། སེར་འབྲས་སོགས་དགོན་ཁག་འགའ་ཞིག་ལ་ཞབས་བརྟན་ལ་དམིགས་
པའི་མང་ཇ་འགྱེད་བཅས་ཞུ་མི་རྫོང་སྟེ་བྱས། ཟླ་བའི་གསུམ་པའི་ནང་དུ་ལ་མོ་ཆོས་སྐྱོང་ནས་
གེགས་ཆེ་ཙམ་ཡོད་ཚུལ་གྱི་ལུང་བསྟན་བྱུང་བ་བཞིན་འདུས་ཚོགས་སུ་བཀའ་འགྱུར་རིན་པོ་ཆེ་
གསུང་སྒྲོགས་དང་། སྔགས་གྲྭར་བསྐང་གསོ་ཚེ་ཆོག་བཅས་ཉིན་སྦྲེལ་ནས་བཏང་ཞིང་། ཚེས་
དགུའི་ཉིན་མཛོད་པ་བསྟན་འཛིན་རྒྱ་མཚོས་སྔགས་གྲྭ་པ་རྣམས་ཉི་འོད་དུ་སྤྱན་དྲངས་ཏེ་བསྙེན་
བཀུར་ཕུན་སུམ་ཚོགས་པ་ཞུས་ནས་རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་དཀྱིལ་འཁོར་ལ་
བརྟེན་པའི་ཆོ་གའི་ཐོག་ངེད་ལ་རིང་འཚོའི་མཎྜལ་བཀྲ་ཤིས་པའི་རྫས་བརྒྱད་འབུལ་བ་ལ་སོགས་
པའི་རྟེན་འབྱུང་དང་། སྔགས་གྲྭ་པ། སློབ་དཔོན་རྣམ་པ་དང་བཅས་པར་ཁ་བཏགས།
གསེར་ཞོ། སྨན་ཁ་རེ། རྣམ་གཞག་གཟབ་རྒྱས་བཅས་པའི་བསྙེན་བཀུར་བསྟབས། ཚེས་བཅུ་
176



- --
.
.
- --.
ཁ-
ཆཐ -
-
--
-
--
ཕ
-
-- - -
མ
་
ཚ
གསུམ་གྱི་ཉིན་དགོང་ཇའི་ཚོགས་དབུར་ཕྱིན་ཏེ། འདུས་པ་རྒྱ་མཚོར་ཆོས་ཐོག་གི་ཕྱག་འགྱེད་
དངུལ་གོས་དར་གྱོན་པ་སོགས་དངོས་པོ་ཕོན་ཆེ་བ་ཕུལ་ཞིང་། འདི་སྐབས་དགེ་སྐོས་ཆེན་མོ་
བཀའ་བཅུ་བློ་བཟང་བཀྲ་ཤིས་ཀྱིས་རིང་འཚོའི་མཎྜལ། ཐམས་ཅད་མཁྱེན་པ་བློ་བཟང་ཆོས་ཀྱི་
རྒྱལ་མཚན་གྱི་སྣང་བརྙན་སོགས་བཀྲ་ཤིས་ལི་མ་བྱོན་ལེགས་པ་འགའ་ཞིག་དང་། རྡོ་རྗེ་འཕྲེང་
བའི་དཀྱིལ་ཐང་གྲ་མཚུངས། གོས་བེར་སོགས་ཀྱི་དངོས་འབུལ་གྱ་ནོམ་པ་བྱུང་། དེ་ཉིན་ནས་
རིགས་ལུང་ཆོས་སྤྱོད་ལ་ཡང་ཕྱིན། ཚེས་བཅོ་ལྔའི་ཉིན་གསོ་སྦྱོང་དང་། ཕྱོགས་མཐར་འབྲུམ་
ནད་ཡོད་ཚུལ་གླེང་བར་བརྟེན་འདུས་ཚོགས་སུ་དགོང་ཇའི་ཐོག་སྣ་ཚོགས་ཡུམ་དཀར་མོའི་རྗེས་
གནང་ཞིག་འབུལ་བར་ཕྱིན། ཚེས་བཅུ་བདུན་གྱི་ཉིན་འདུས་ཚོགས་སུ་ཁྱུང་ནག་མེའི་སྤུ་གྲིའི་
རྗེས་གནང་དང་། ཚེས་བཅུ་དགུའི་ཉིན་རྡོ་གཅལ་ཆེན་མོར་གྲུབ་རྒྱལ་ལུགས་ཀྱི་ཚེ་དབང་ཞིག་
ཕུལ། ཉེར་གཅིག་ནས་བཟུངས་སྣར་ཐང་བརྒྱ་རྩ་ནས་འབྱུང་བའི་རི་ཁྲོད་མ་ལོ་མ་གྱོན་མ་དང་།
གདུགས་དཀར། སྤྱན་རས་གཟིགས་ཕྱག་བཞི་པ། སྒྲོལ་ལྗང་རྣམས་ཀྱི་རྗེས་གནང་ཕུལ། འདི་
སྐབས་དཔོན་མོ་དགེ་ཚུལ་མ་ཡུམ་སྲས་གཉིས་ལ་གཏོར་མ་བརྒྱ་རྩ་དང་རྒྱལ་སྲས་བཀའ་འབུམ་
ནས་འབྱུང་བའི་ཚྭ་ཚྭ་འདེབས་ཆོག་གི་ལུང་བཀླགས། ཉེར་བདུན་གྱི་ཉིན་མཛོད་པ་བསྟན་
འཛིན་རྒྱ་མཚོ་གློ་བུར་དུ་ནད་གཞི་དྲག་པོ་ཞིག་གིས་ཟིན་པར་བརྟེན་རིགས་ལུང་ཆོས་སྤྱོད་ལ་
འགྲོ་ཞོར་ལན་གཉིས་ཕྱིན་ཏེ། མྱུར་མཛད་ཡེ་ཤེས་ཀྱི་མགོན་པོར་བླ་མ་བརྒྱུད་པའི་བཀའ་བསྒོ་
བའི་སྒོ་ནས་འཕྲིན་འཚོལ་དང་གཟུགས་གཞིའི་འཕྲོད་བསྟེན་ལ་བརྩོན་པ་གང་ཆེ་དགོས་ཚུལ་
མོལ་ཞིང་། ཉེ་འཁོར་ལས་བྱེད་རྣམས་ལ་ཡང་རིམ་གྲོར་རྩོལ་འདོན་དགོས་ཚུལ་ལབས་པ་བཞིན་
འབད་རྩོལ་གྱིས་བསྒྲུབས་སོང་ཡང་མ་འཚོ་བར། མཁན་ཆེན་རྒྱལ་བའི་དབང་པོ་ཐམས་ཅད་
མཁྱེན་པ་ཆེན་པོའི་སྐུ་ཞབས་སུ་མགྱོགས་བསྔོ་དང་། ཆོས་གྲྭ་ཆེན་པོ་འདིས་མཚོན་པའི་དགོན་
ཁག་སོ་སོར་མང་འགྱེད་ཕོན་ཆེ་བ་བཏང་། ཟླ་བ་བཞི་པའི་ཚེས་བཅུ་གསུམ་ནས་རིམ་བཞིན་རྡོ་
རྗེ་འཛིན་པ་ཆེན་པོ་བློ་བཟང་དོན་གྲུབ་པའི་ཞབས་དྲུང་དུ་གཤིན་རྗེ་རྭ་གཞུ་དམར་པོ་ལ་བརྟེན་
པའི་དུག་དབང་དང་། ས་སྐྱ་པ་ནས་བརྒྱུད་པའི་ཛམྦྷ་ལ་དམར་པོ་ཡབ་ཡུམ། ས་སྐྱ་པའི་ཟབ་
ཆོས་དམར་པོ་སྐོར་གསུམ་གྱི་ནང་ཚན་འདོད་རྒྱལ་དམར་པོ་ཡབ་ཡུམ་རྣམས་ཀྱི་རྗེས་གནང་ཞུས།
འདི་སྐབས་འཕྲད་མི་མང་པོ་སྔ་ཕྱིར་བྱུང་བ་རྣམས་ཀྱི་འདོད་པའང་འཕྲལ་འཕྲལ་བསྐངས།
ཉེར་གཉིས་ཀྱི་ཉིན་ནས་བྷིན་ཐུ་ཐའི་ཇིའི་སྐོར་ལ་ཕྱག་རྡོར་མདོ་ལུགས་དང་། སྒྲོལ་ལྗང་། ཁྱུང་
- བ་
ཟ-
--
177
--
-
-



ནག་མེའི་སྤུ་གྲི། །སྨན་བླ་མཆེད་བདུན་མཐོ་བརྩེགས་རྣམས་ཀྱི་རྗེས་གནང་།： གྲུབ་རྒྱལ་ལུགས་
ཀྱི་ཚེ་དབང་། སྨན་བླའི་མདོ་ཆོག་གི་སྙིང་པོ་བསྡུས་པ་དང་། སྨྱུང་གནས་ལེན་ཚུལ་བསྡུས་པ།
ཐུབ་དབང་ཞལ་པད་མ། བློ་བཟང་རྒྱལ་བ་མ། ལྟུང་བཤགས།: སྒྲོལ་མ། མ་ཎི། དམིགས་
བརྩེ་མ།་ ཀཾ་ཀ་ནི། ་ ཨ་ར་པ་ཙ་ན་རྣམས་ཀྱི་ལུང་དང་། གནམ་གང་གི་སྔ་དྲོ་བསྙེན་གནས་ཡན་
ལག་བརྒྱད་པའི་སྡོམ་པ་ཕོག །འདི་སྐབས་ཆོས་གྲྭ་ཆེན་པོ་འདི་ཁའི་ཚོགས་ཆེན་དང་གྲྭ་ཚང་ཚོ་
བསྡུས། གངས་ཅན། དགའ་ལྡན་རབ་རྒྱས་རྣམས་སུ་བཀའ་འགྱུར་རིན་པོ་ཆེ་གསུང་སྒྲོགས་
དང་། སྔགས་གྲྭ་། དབེན་ས་ཆོས་ཀྱི་ཕོ་བྲང་བཅས་པར་ཆོས་སྲུངས་རྣམས་ཀྱི་བསྐང་བ་
བཙུགས་པའི་བསྙེན་བཀུར་ལ་ཇ་མཁར་ཉག་གི་ཁལ་སུམ་བརྒྱ་དང་གྱ་བཞི་ཉག་བདུན། མར་
ཁལ་སྟོང་ཕྲག་བརྒལ་བ། ཡོན་སོགས་བྲེ་ཚད་ཀྱི་འབྲུ་ཁལ་དྲུག་ཁྲི་བཞི་སྟོང་བཅུ་ཕྲག་བཞི་
རྣམས་ཐོབ་པར་གསེར་དངུལ། བྱུ་རུ་སྤོས་ཤེལ། གོས་དར། གྱོན་པ་སོགས་དངོས་པོ་སྤུས་
གཙང་བ་དང་། སློབ་དཔོན་དབུ་ཆོས་སོ་སོར་རྣམ་གཞག་བཟང་པོ་བཅས་ཕུལ་ཞིང་། མགྲོན་
གཉེར་དཀའ་ཆེན་དོན་གྲུབ་ལྷོ་བོད་བདེ་ཐབས་ཀྱི་ཆིངས་དོན་ལ་རྫོང་སྟེ་བྱས། ཟླ་བ་ལྔ་པའི་
ཚེས་གཉིས་ལ་རྡོ་རྗེ་འཛིན་པ་དོན་ཡོད་རྡོ་རྗེའི་ཞལ་སྔ་ནས་ལ་གང་བློ་མ་ལ་བརྟེན་པའི་རྗེ་བཙུན་
འཇམ་པའི་དབྱངས་ཀྱི་རྗེས་གནང་ཞུས་པའི་སང་ཉིན་བྷིན་ཐུ་ཐའི་ཇི་འཁོར་བཅས་ལ་ཐོན་ཆས་
ལེགས་པར་བསྟབས་ནས། རེ་ཞིག་མཚམས་བཅད་དེ་བསྙེན་སྒྲུབ་སོགས་ཉམས་ལེན་གྱི་རིམ་པ་
ལ་བརྩོན་པར་བྱས། ཉེར་བཞིའི་ཉིན་ནས་བཟུངས་གསང་སྔགས་རྒྱལ་བ་གྲྭ་ཚང་དུ་མགོན་པོ་ཚེ་
དང་ཡེ་ཤེས་དཔག་ཏུ་མེད་པ་ལྷ་དགུའི་སྒྲུབ་མཆོད་ཅིག་བཙུགས་ཤིང་། འདི་སྐབས་ཆར་དཀོན་
གཤིས་ངུར་སྨིག་སྒྲོལ་མ་དང་། དེ་བཞིན་གཤེགས་པའི་འཕེལ་གདུང་སོགས་རྟེན་འགངས་ཆེ་བ་
འགའ་ཞིག་ཉི་འོད་དུ་སྤྱན་དྲངས་ནས་བདག་ཉིད་ཀྱིས་ཁྲུས་གསོལ་དང་། འདུས་པ་རྒྱ་མཚོར་
ཡང་བཟོ་ཕུད་སྒྲོལ་མ་དང་། ལྷ་བླ་མ་བྱང་ཆུབ་འོད་ཀྱི་ཐུགས་དམ་རྟེན་རྗེ་བཙུན་སྒྲོལ་མའི་སྣང་
བརྙན་གཉིས་དུང་མཚོར་སྤྱན་དྲངས་ནས་ཁྲུས་གསོལ་གནང་དགོས་པའི་སྙན་གསན་ཕབ་པ་
བཞིན། ཉིན་གསུམ་པའི་ཐོག་ཆར་ཆེན་པོ་བབས་པས་སྐྱེ་བོ་ཀུན་གྱི་ཡིད་གསོས་སུ་གྱུར་པ་དང་།
ལྷག་པར་ཟླ་བ་དྲུག་པའི་དཀར་ཕྱོགས་དགའ་བ་དང་པོར་མགོན་ཁང་བ་རྣམས་ལ་ལུང་བསྟན་
སྒྲོལ་མ་སྤྱན་དྲངས་པའི་འོད་སྐོར་དང་ཁྲུས་གསོལ་ཡང་དག་དགོས་ཚུལ་མོལ་བར། དེ་ཉིན་ནས་
ཡུལ་ཕྱོགས་མཐའ་དག་ལ་ཁྱབ་པའི་ཆར་བབས་པས་སྐྱེ་བོ་ཀུན་ངལ་བསོའི་གནས་ལ་འཁོད་ཅེས་
178



--
--
--
--་ལག
---
-- -- -
-
- -- --- ---
-
གླེང་། ་ ཚེས་ལྔའི་ཉིན་ནས་སློབ་དཔོན་རྡོ་རྗེ་འཛིན་པ་ཆེན་པོ་དོན་ཡོད་རྡོ་རྗེའི་ཞབས་དྲུང་དུ་རྡོ་
རྗེ་འཕྲེང་བའི་ཆ་ལག་ནོར་རྒྱུན་མ། གཟའ་ཡུམ། གཙུག་ཏོར་རྣམ་རྒྱལ་ཏེ་བདེ་ལེགས་སུ་བྱེད་
པའི་དཀྱིལ་འཁོར་གསུམ་གྱི་དབང་སྟ་གོན་དང་བཅས་པ་རིམ་བཞིན་ཞུས་རྗེས། རྣམ་སྲས་ཀྱི་
ཆོས་སྐོར་དུ་མ་དང་། ཕྱག་རྡོར་འབྱུང་པོ་འུར་འདེད། ཕ་དམ་པ་ནས་བརྒྱུད་པའི་རྗེ་བཙུན་
འཇམ་དབྱངས་ཀྱི་ཆོས་སྐོར་རྣམས་ཀྱི་ལུང་ཞུ་བའི་མགོ་བརྩམས་ཤིང་། འདི་སྐབས་ཚེ་དབང་
རབ་བརྟན་གྱི་འཚམས་འདྲི་བའང་འབྱོར་རུང་བཅད་མཚམས་དམ་པས་ངོས་འཕྲད་གཏོང་བ་
དང་དབྱར་ཁས་ལེན་ལ་འགྲོ་བ་གཉིས་ཀ་མ་ཐུབ་ཅིང་། སྔ་གོང་ཙནྡན་ལས་གྲུབ་པའི་བླ་མེད་ཀྱི་
ལྷ་ཚོགས་བཞེངས་རྩིས་ལ་ཙནྡན་དཀོན་པས་དཔལ་རྡོ་རྗེ་འཇིགས་བྱེད་ཆེན་པོའི་སྣང་བརྙན་
ལས་བཞེངས་མ་ཐུབ་ཀྱང་འདི་ལོ་དཀོན་མཆོག་གི་ཐུགས་རྗེར་ཙནྡན་ཕོན་ཆེ་བ་ཐོན་པས་གསེར་
མགུར་ཞོ་སུམ་བརྒྱ་སྐོར་གྱི་ཙནྡན་བསྒྲུབས་ནས་ཚེས་ཉི་ཤུ་གཟའ་སྐར་འཕྲོད་སྦྱོར་བཟང་བའི་
ཉིན་ནས་བལ་པོ་རྣམས་ཀྱིས་དཔལ་འཁོར་ལོ་བདེ་མཆོག་གི་སྣང་བརྙན་བཟོ་བའི་འགོ་ཚུགས་
པར་བྱས། མཛོད་པ་འོས་རིགས་ལ་ངེད་རང་ནས་བརྟག་པ་བྱས་པ་དང་ལ་མོ་ཆོས་སྐྱོང་ཆེན་
པོའི་ལུང་བསྟན་སྒོ་འགྲིག་པ་བཞིན་ཟླ་བ་བདུན་པའི་ཚེས་བརྒྱད་གཟའ་སྐར་འཕྲོད་སྦྱོར་ལེགས་
པའི་ཉིན་ལྷུན་གྲུབ་གླིང་པ་རྗེ་དྲུང་བློ་བཟང་མགོན་པོ་མཛོད་འཛིན་དུ་བསྐོས་ཤིང་། དེ་ཉིན་
རྒྱལ་པོ་ཕུན་ཚོགས་རྒྱ་མཚོ་དང་བཱ་དུར་ཐའི་ཇི། ཚེ་དབང་རབ་བརྟན་གྱི་མི་སྣ་འཚམས་འདྲི་བ་
རྣམས་ལ་ངོས་འཕྲད་བཏང་། འདི་སྐབས་རིས་སུ་མ་ཕྱེ་བའི་སེར་སྐྱ་ནས་འདི་ཁ་དང་མཛོད་
པར་ལེགས་སྐྱེས་མང་ཙམ་བྱུང་། ཚེས་བཅུའི་ཉིན་ཁ་ཐུ་ལའི་སྲས་བཱ་དུར་ཐའི་ཇི་དང་། ཨ་ཆི་
མགོན་པོའི་སྲས་ཕུན་ཚོགས་རྒྱ་མཚོ་སྐོར་ལ་ཚེ་དབང་ཞིག་དང་། བྱིན་རྟེན་སོགས་ཐོན་ཆས་
བཟང་པོ་བསྟར། དེ་ཉིན་ནས་བདུན་ཕྲག་གཉིས་ཀྱི་བར་མཚམས་དམ་པར་བྱས་ནས་བསྙེན་
སྒྲུབ་ལ་བརྩོན་པར་བྱས། ཉེར་ལྔའི་ཉིན་ཆོས་ཁྲིམས་གསར་རྙིང་དང་ཚ་རོང་པ་སོགས་ཁ་ཤས་
ལ་ངོས་འཕྲད་བཏང་། ། ཟླ་བ་བརྒྱད་པའི་ཚེས་གསུམ་ནས་རྡོ་རྗེ་འཛིན་པ་ཆེན་པོ་བློ་བཟང་དོན་
གྲུབ་ཞལ་སྔ་ནས་ལས་ངན་སོང་སྦྱོང་བའི་དཀྱིལ་འཁོར་བཅུ་གཉིས་ཀྱི་དབང་རིམ་བཞིན་ཞུ་བའི་
འགོ་ཚུགས་པར་བྱས་ཤིང་། དེ་གྲུབ་ནས་རེ་ཞིག་དབུས་ཕྱོགས་སུ་ཕེབས། ཟླ་བ་དགུ་པ་ནས་
མཚམས་བྱས་ཏེ་དབང་རྗེས་གནང་ཐོབ་པའི་ཡི་དམ་གྱི་ལྷ་འགའི་བསྙེན་སྒྲུབ་ལ་གཙོར་འདོན་
བྱས་ངོས། མཚམས་དབར་འདྲར་གཉའ་ནང་འཕེལ་རྒྱས་གླིང་པ་རྣམས་ཀྱིས་རིང་འཚོའི་
179
==
-
*'
པ
ལ
བ
-
རྨ-



མཎྜལ།: རྒྱལ་པོ་ཁྲི་པ་དང་ལྷ་བཟང་གི་འཚམས་འདྲི་བ། གཞན་ཡང་ཕྱོགས་འདུས་ཀྱི་སེར་སྐྱ་
འགའ་ཞིག་བྱུང་བ་རྣམས་ལ་སོ་སོར་རྒྱང་འཕྲད་དང་། ཆོས་གྲྭ་ཆེན་པོ་འདི་ཁར་གྲྭ་པ་བརྒྱ་སྐོར་
ཞིག་ཚོ་བསྡུས་བྱས་པའི་གཟུངས་བསྡུས་སྟོང་ཚར། དབེན་དགོན་དུ་འབུམ་བརྒྱ་ཚར་གསུང་
སྒྲོགས་མཛད་རྒྱུར་རྒྱུན་པའི་ཞབས་ཏོག་ཡོན་དང་བཅས་པ་ལེགས་པར་ཕུལ་ཞིང་། རྒྱལ་པོ་དགེ་
འདུན་དང་ཉི་ཐང་ཞབས་དྲུང་གཉིས་ལ་མི་གཡོ་བ་སྔོན་པོའི་རྗེས་གནང་དང་ལྟུང་བཤགས་ཀྱི་
ལུང་། རྒྱལ་པོ་དཔོན་གཡོག་ཉུང་བསྡུས་ལ་ཉིན་ཞག་གཅིག་པའི་སྡོམ་པ་བཅས་ཕུལ། འདི་
གོང་ལ་མོ་ཆོས་སྐྱོང་ཆེན་པོ་ནས་གེགས་ཆེ་ཙམ་ཡོད་ཚུལ་ལ་བརྟེན། མཛོད་པས་འདུས་ཚོགས་
སུ་མང་ཇ་དང་བཟང་ཇ་སྤུས་ལེགས་ཉག་རེའི་ཕྱག་འགྱེད་ཕུལ་ཐོག་ངོས་ཀྱི་གྱོན་པའི་སྤོང་ཐག་
ཀྱང་དགོས་ཚུལ་བཞིན་གཏད། ཟླ་བ་བཅུ་གཉིས་པའི་ཚེས་བཞི་ལ་མེར་རྒན་ཐའི་ཇིའི་དཔོན་མོ་
ཕུན་ཚོགས་སྐོར་ལ་ཐོན་ཆས་དང་རྒྱང་འཕྲད་མེ་ཏོག་འཐོར་བ་སོགས་ཀྱི་སྒོ་ནས་མགུ་བར་བྱས།
འདི་སྐབས་ལྷོ་བོད་བདེ་ཐབས་ལ་བསམས་མགྲོན་གཉེར་དཀའ་ཆེན་དོན་གྲུབ་ལྷ་སར་ཆིངས་
དོན་ལ་རྫོང་སྟ་བྱས་ཤིང་། ： མཚམས་ལ་གནས་པས་དུས་གཏོར་བསྐང་གསོ་སོགས་ལ་འགྲོ་མ་
ཐུབ་ཀྱང་རིམ་བཞིན་དུས་གཏོར། ་ ཤིང་ཕོ་ཁྱི་ལོ་གསར་དུ་ཚེས་པའི་དགའ་སྟོན། སྤྱི་སྒྱུར། ཆོ་
འཕྲུལ་སྨོན་ལམ་སོགས་སྔར་རྒྱུན་བཞིན་ཚུགས། ཟླ་བ་གཉིས་པའི་དཀར་ཕྱོགས་དགའ་བ་
གཉིས་པར་འཇམ་དབྱངས་གོང་མ་ཆེན་པོའི་གསེར་ཡིག་སྐྱེས་དང་བཅས་པའི་མི་སྣར་ཆོས་
གྲགས་དགེ་སློང་དང་སྡེམ་ཆི་དགེ་སློང་གཉིས་ཆེད་མངགས་གནང་བ་འབྱོར་པས་ངོ་མ་གཉིས་ལ་
ངོས་འཕྲད་དང་ཇ་གྲལ། ཟླ་བོ་བྱིངས་ལ་རྒྱང་འཕྲད་བཅས་བཏང། བཅུ་གསུམ་དུས་ཆེན་ཉིན་
ཚོགས་པར་མང་ཇ་ཚ་གྲ་སོགས་སྔར་རྒྱུན་དང་དངུལ་འགྱེད་ཕོན་ཆེ་བ། ཕྱོགས་མཐའི་དགོན་
ཁག་རྣམས་ལ་ཡང་མང་འགྱེད་བསྔོ་རྟེན་རྣམ་གཞག་དང་བཅས་པ་སྔར་རྒྱུན་སྔོན་ཆུག་གིས་ཕུལ་
ཞིང་། ཉེར་གཅིག་གི་ཉིན་གོང་མའི་བཀའ་ལན་རྟེན་སྦྲགས་ཀྱང་སྔར་བཞིན་ཕུལ། འདི་སྐབས་
སྡེ་སྲིད་རིན་པོ་ཆེ་ནས་གཙང་ཁུལ་དུ་ཚོགས་མཆོད་གནང་བའི་ཚོགས་དབུར་འགྲོ་དགོས་ཚུལ་གྱི་
གསུང་བྲིས་ནན་ཆེ་བྱུང་ཞིང་། འབྲུམ་ནད་ཀྱིས་ཕྱོགས་ཐམས་ཅད་ཁྱབ་གཤིས་ཕྱིན་ན་མི་ལེགས་
ཚུལ་གྱི་རྒྱུ་མཚན་ཉེ་འཁོར་བ་རྣམས་དང་སློབ་དཔོན་རྣམ་པ་ཆོས་ཁྲིམས་པ་སོགས་ཚང་མ་ནས་
ནན་ཆེར་བྱུང་ཡང་དཀོན་མཆོག་བསླུ་བ་མེད་པའི་ཐུགས་རྗེས་སྐྱོན་མི་ཡོང་སྙམ་པ་དང་། ལྷག་
པར་དུ་གསུང་ནན་ཆེ་ཞིང་སྐུ་གལ་ཆེ་བར་མ་ཟད་དགེ་འདུན་གྱི་སྡེ་ཆེན་པོ་འདུས་པའི་ཚོགས་
180



-
-
-༤༧-
-
ཟ--
-
-
-
-
-
-
-
-
ཟ
-----
-
-
----
-
-
-- ，
--
-
-
-
-
- ''ཅ-
-
-
--
དབུར་འགྲོ་བ་སྐལ་བ་བཟང་སྙམ་སྟེ་འགྲོ་བར་ཐག་བཅད། དེ་ནས་རོང་བྱམས་ཆེན་ཡན།
གནས་རྙིང་ཚུན། ཕུན་ཚོགས་གླིང་མན་གྱི་དགེ་འདུན་ཆིག་ཁྲི་ལྔ་སྟོང་ལྷག་ཙམ་འདུས་པར་ཉེར་
གསུམ་གྱི་དགོང་ཇ་ལ་སྟ་གོན་གནང་བའི་ཚོགས་དབུ་དང་། དེ་ནས་དངོས་གཞི་ཉིན་གསུམ་གྱི་
ཚོགས་སྐོར་གཉིས་རེའི་ཚོགས་དབུར་ཕྱིན་ཞིང་ངེད་ལ་དངུལ་སྤྱད་སོགས་དངོས་པོ་སྤུས་གཙང་
སྣ་ཚོགས་པའི་གནང་སྐྱེས་དཔངས་མཐོ་བ་དང་། དགེ་འདུན་རྣམས་ལ་ཡང་ཚ་གྲ་ཕྱག་འགྱེད་
སོགས་ཀྱི་རྙེད་བཀུར་བླ་མེད་གནང་བྱུང་བའི་དགེ་བ་རྣམས་རྫོགས་བྱང་དུ་བསྔོས། ངེད་རང་
ནས་ཀྱང་ཉིན་རེ་རེ་མང་ཇ་རེ་ཞུས་པར་ཟིང་ཇ་མཁར་རྒྱུའི་ཁལ་བརྒྱད་ཅུ་གྱ་དྲུག །མར་ཁལ་
སུམ་བརྒྱ་བརྒྱད་ཅུ། འོ་ཤིང་། འགྱེད་དགེ་འདུན་རེར་ཇ་ཉག་རེ་མི་འཆད་པ་དང་རྣམ་གཞག་
གཟབ་རྒྱས་བཅས་ཕུལ། འདི་སྐབས་བདག་ཉིད་ཚོགས་དབུར་འཇོག་པ་གནང་བའི་ཐོག་ཆོས་
གྲྭ་ཆེན་པོ་འདི་ཁའི་སློབ་དཔོན་རྣམ་པ་ལས་གྲྭ་ས་གཞན་གྱི་བླ་མའི་རིགས་ཀྱང་མི་འདུག་ཅིང་།
དབུ་ཆོས། དུང་མཁན། ཕྱག་བདེ་བ་སོགས་ཀྱང་ཚང་མ་འདི་ཁར་འགན་བསྐུར་གནང་བ་ལས་
གཞན་མ་མི་འདུག་པར་བརྟེན་ལས་ཚན་འཕར་དགོས་པ་སོགས་ཀྱང་བསྐོས་ཏེ་སོ་སོར་ཁུར་ལེན་
ཡང་དག་དགོས་ཚུལ་མོལ། དེ་ཡང་དགོན་ཁག་དུ་མ་འདུས་པར་སོང་འཐེན་ཁྱེར་སོགས་ཀྱིས་
ཐུགས་མི་མཐུན་པ་བྱུང་དོགས་བློ་བག་ཚ་ཙམ་བྱུང་ཡང་། དཀོན་མཆོག་བསླུ་བ་མེད་པའི་
ཐུགས་རྗེས་ཚང་མ་ཐུགས་མཐུན་ལ་ཞལ་འདོན་འུར་བ་སོགས་ཀུན་ཡིད་མགུ་བར་བྱུང་ཞིང་།
དྲི་ཞིམ་ཟླ་བའི་ཚེས་གསུམ་གྱི་ཉིན་སྟག་ཚང་ཨེམ་ཆི་རྒྱུ་ཕྱོགས་ནས་འཁོར་བ་དང་བསྟུན་དབེན་
ས་པ་རྣམས་ཀྱིས་རིང་འཚོའི་མཎྜལ་ཚན་གྲངས་དང་བཅས་བསྟར་བྱུང་བར་རྒྱང་འཕྲད་བཏང་།
དེ་ནས་རེ་ཞིག་ཕྱི་མཚམས་བཅད་དེ་བཀའ་དྲིན་མཚུངས་མེད་བསོད་ནམས་གྲགས་པའི་ཞལ་སྔ་
ནས་ཀྱི་གསུང་ངག་ལ་བརྟེན་ནས་བསམ་སྒོམ་བསྙེན་སྒྲུབ་སོགས་ལ་བརྩོན་པར་བྱས། ཚེས་བཅུ་
བདུན་ལ་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་བསྟན་
འགྲོའི་དཔལ་མགོན་དུ་ཞབས་པད་བསྐལ་བརྒྱར་འཚོ་ཞིང་གཞེས་དགོས་པའི་གསོལ་འདེབས་ཞུ་
རྟེན་དུ། རྒྱལ་བ་ཚེ་དཔག་མེད་ཀྱི་སྣང་བརྙན་བྱོན་ལེགས་པ་ཁྲི་རྒྱབ་དང་བཅས་པ། དངུལ་གྱི་
མཎྜལ། ཞལ་དཀར། ན་བཟའ་སྐོར། བཞུགས་སྟན། སྐུ་སྙེ། གསེར། དངུལ་སྤྱད། བླ་བྲེ།
རྒྱ་གོས། བཟང་གོས་ཡུག །དར་ཡུག །རས་སྣ་ཚོགས་དངོས་པོ་སྤུས་གཙང་བའི་དགུ་ཚན་
ཉེར་གཅིག ། སྡེ་སྲིད་རིན་པོ་ཆེར་ཡང་རྒྱལ་བ་ཚེ་དཔག་མེད་ཀྱི་སྣང་བརྙན། ན་བཟའ།
=
=
-
- --
-
-
-
-
： ，
，
-
-
མ
-༥-
ཟ-
-
-
-
-
- - -
-
，
-
--
181
-
—
རྨ
-
，
-
-
+
==



གསེར་དངུལ། བླ་བྲེ། ཆུ་ཐོག་འཁོར་དྲུག །བཟང་གོས། དར་རས་སོགས་དགུ་ཚན་བཅོ་ལྔ།
སྐུ་ཞབས་གྲྭ་ཚང་པ་རྣམས་ལ་ཞབས་ཏོག་ཉིན་གང་མའི་ཐོག་ཡོན་གྲྭ་པ་རེར་བཀྲས་བཏགས།
དངུལ་སྲང་རེ། གོས་ཁ་རེ། སེར་འབྲས་སོགས་དགོན་ཁག་དྲུག་ལ་འགྱེད་ཁ་བཏགས་ཆེ་བ་ཉི་
ཤུ། ལིང་གོས་ཀྱི་སྣམ་སྦྱར་སྤུས་ལེགས་དྲུག །གོས་ཆེན་འབྲུག་ཅན་གྱི་བླ་བྲེ། གོས་དམར་སེར་
ལུ་ཧིའི་བེར་དགུ། འགང་དཀར་སེའུ་མའི་ཡོལ་བ་གསུམ། གོས་ཡུག་ཉེར་གསུམ་རྣམས་གྲྭ་
ཚོགས་དང་བསྟུན་པ། སོ་སོར་བསྔོ་རྟེན་རྣམ་གཞག་བཅས་འབུལ་བ་དང་། ཕྱག་མཇལ་ཞུ་བ་
བཅས་མཛོད་པ་རྗེ་དྲུང་བློ་བཟང་མགོན་པོ་རྫོང་སྟེ་བྱས། ཟླ་བ་བཞི་པའི་ཚེས་བདུན་ནས་
བཟུངས་ཚོགས་ཆེན་དུ་མང་ཇ་གཉིས་རེ་བཏང་སྟེ་བཀའ་འགྱུར་རིན་པོ་ཆེ་གསུང་སྒྲོགས་
བཙུགས་ཤིང་། ཚེས་བརྒྱད་ནས་བཟུངས་འཕགས་པ་སྤྱན་རས་གཟིགས་ཀྱི་སྒོམ་བཟླས་ཐུན་
བཞིར་བཅད་པ་ཞིག་ལ་འབད། ཟླ་བ་ལྔ་པའི་ཚེས་བཞིའི་ཉིན་དཀའ་ཆེན་མགྲོན་གཉེར་ལྷོ་བོད་
ཀྱི་ཆིངས་ལ་རྫོང་སྟ་བྱས་ཤིང་། ཚེས་བཅུ་གསུམ་ལ་གུ་གེ་རྒྱལ་སྲས་དཔོན་གཡོག་དང་། ་ སྦོ་ཤོག་
ཐུ་ཇུ་ནང་སྐོར་འབྱོར་པར་ངོ་བོ་རྣམས་ལ་ངོས་འཕྲད་དང་། བྱིངས་ལ་རྒྱང་འཕྲད་བཏང་ངོས།
མི་རིང་བར་སྦོ་ཤོག་ཐུ་ཇུ་ནང་ཡབ་སྲས་གསུམ་ལ་བཀའ་བསྒོ་དགོས་ཚུལ་བཞིན་དང་། བྱིན་
རྟེན། གྱོན་པ། སྣམ་ཕྲུག་སོགས་ཐོན་ཆས་བཟང་པོ་བསྟབས། འདི་སྐབས་ཀྱང་མཚམས་
ཁོངས་སུ་བསམ་སྒོམ་སོགས་ལ་འབད་པ་མི་ལྷོད་པ་བྱེད་ཁུལ་ལས་དབྱར་ཞལ་བཞེས་ལ་འགྲོ་མ་
ཐུབ་ཅིང་། ཆར་ཡང་ཤིན་ཏུ་ཆུང་བར་འཇིག་རྟེན་བདེ་ཐབས་ལ་བསམས་ཏེ་སྟོབས་པོ་ཆེའི་སྒོ་
ནས་ཆར་འབེབས་པ་དང་། ལྷ་ཁང་སོ་སོར་ཁྲུས་གསོལ་དགོས་ཚུལ་གྱི་བཀོད་པ། ངེད་རང་
ནས་ཀྱང་རྗེ་བཙུན་སྒྲོལ་མའི་སྣང་བརྙན་བྱིན་རླབས་ཅན་སྤྱན་དྲངས་ཏེ་སྐུ་ཁྲུས་གསོལ་བ་དང་
གསོལ་བ་རྩེ་གཅིག་ཏུ་བཏབ་པས་ཆར་ཤིན་ཏུ་ཆེ་བ་ཡུན་མི་རིང་བ་ནས་བབས་པས་སྐྱེ་འགྲོའི་
ཡིད་ཀྱི་གསོས་སྨན་དུ་གྱུར། ཟླ་བ་བདུན་པའི་ཚེས་གཅིག་རྒྱལ་ཕུར་འཛོམ་པའི་ཉིན་འདི་ཁའི་
ལྷ་ཁང་རྣམས་ལ་སྔགས་གྲྭ་པ་དགེ་བའི་བཤེས་གཉེན་བརྒྱད་རབ་གནས་མཛད་བཅུག་པའི་ཡོན་
དང་། འདུས་ཚོགས་སུ་མང་འགྱེད་གྱོན་པའི་སྤོང་ཐག་དང་བཅས་པ་རྒྱས་པར་ཕུལ་ཞིང་། ལྷོ་
བོད་བདེ་ཐབས་ཀྱི་ཆིངས་ལ་མཛོད་པ་འགྲོ་རྒྱུའི་གེགས་སེལ་དུ་བ་རི་ལུགས་ཀྱི་རྣམ་འཇོམས་
དང་། མགོན་པོ་ཕྱག་དྲུག་པ། རྟ་མགྲིན་གསང་སྒྲུབ། གྲུབ་རྒྱལ་ལུགས་ཀྱི་ཚེ་དཔག་མེད་
རྣམས་ཀྱི་རྗེས་གནང་བྱས། མཆོད་ཁང་གསར་བཞེངས་རྣམས་ཀྱི་སྟེང་དུ་གསེར་ཟངས་ཀྱི་རྒྱལ་
182



-
+
-
-
--
-
-
，
-
-
"
.
མཚན་བདུན་འཛུགས་པར་བརྩམས་པའི་རྒྱུར་ཟངས་མཁར་རྒྱུའི་ཁལ་ཉིས་བརྒྱ་དང་སོ་བརྒྱད་
ལྷག་ཙམ་དང་། གསེར་མགུར་ཞོ་ཉིས་སྟོང་སུམ་བརྒྱ་བརྒལ་ཙམ་ལས་གྲུབ་པ་བཟོ་བཀོད་ཕུན་
སུམ་ཚོགས་པ་ཚེས་བཅོ་ལྔ་དུས་བཟང་དང་གཟའ་སྐར་ཕུན་སུམ་ཚོགས་པ་འཛོམ་པའི་ཉིན་
ལེགས་པར་གྲུབ་ཅིང་། དཀྱིལ་ཁང་ཞལ་སྔ་ནས་ཆོས་ཚེ་རིང་གིས་རྒྱལ་མཚན་གཅིག་གི་ཞལ་
འདེབས་སུ་གསེར་མགུར་ཞོ་བཅུ་ཕྲག་གཉིས་བརྒལ་ཙམ་བྱུང་བ་རྣམས་ཀྱི་ནང་བཞུགས་ཀྱང་
ལེགས་པར་ཕུལ་ནས་ལྷ་ཁང་གི་སྟེང་དུ་མཛེས་པར་བཀོད་རྗེས། རིག་གྲོལ་གྱི་ཡོན་ཏན་གཉིས་
དང་ལྡན་པའི་འདུས་པ་རྒྱ་མཚོས་ཤིས་པ་བརྗོད་པའི་མེ་ཏོག་གི་ཆར་འབེབས་པར་མཛད་པའི་
ཡོན་དུ་བཀྲ་ཤིས་ཁ་བཏགས་ལེགས་པ་རེའི་ཕྱག་འགྱེད་ཀྱང་ཕུལ། ལྕགས་རྟ་ནས་ཤིང་ཁྱི་ཕན་
ལ་རྟེན་གསུམ་རྒྱལ་མཚན་སོགས་གསར་བསྐྲུན་བགྱིས་པའི་བལ་པོ་སོགས་བཟོ་རིག་པ་རྣམས་ཀྱི་
གླ་ཡོན་འབྲུ་ཐོག་ཏུ་ཕབ་པར་གཤོར་འབོའི་ཁལ་དྲུག་ཁྲི་དྲུག་སྟོང་དགུ་བརྒྱ་རེ་ལྔ་དང་བྲེ་བཅུའི་
རྩིས་ཐོབ་པར་གསེར་དངུལ། མུ་ཏིག བྱུ་རུ། སྤོས་ཤེལ། གོས་དར། རས་ཆ། རྟ་མཛོ་
སོགས་དངོས་པོ་མི་དམན་པ་དང་། གསེར་ཕུད་ལུགས་ ཁའི་དོད་དུ་གསེར་སྲང་བྱེད་དོ།
གཞན་ཡང་འདི་ལོ་ཕན་ལོ་སྐོར་གཉིས་ཀྱི་ཁོངས་སུ་ལྷ་བྲིས་པ་སོགས་དགེ་རྒྱུན་བཟོ་རིག་པ་
རྣམས་ཀྱི་ཡོན་དུ་བྲེ་ཚད་ཀྱི་འབྲུ་ཁལ་སུམ་ཁྲི་ལྔ་སྟོང་ཉིས་བརྒྱ་ཞེ་བཞི་བརྒལ་ཙམ་ཐོབ་པར་འབྲུ་
རྐྱང་དང་། གོས་དར། གྱོན་པའི་རིགས། རྟ་སོགས་དངོས་པོ་མི་དམན་པ་བསྟབས་ཏེ་མགུ་
བར་བྱས་ཤིང་། ཟླ་བ་བརྒྱད་པའི་ཚེས་བཞི་ལ་སྔགས་གྲྭ་པ་རྣམས་ཀྱིས་གདུགས་དཀར་བཟློག་
ཆེན་དང་དྲུག་ཅུ་པའི་གཏོར་རྒྱག་མཛད་པ་དང་སྔ་གོང་ཆོས་སྲུངས་སྤྱིའི་བསྐང་གསོ་གང་མང་
བཅས་མཛད་པའི་ཡོན་དུ་གོས་ཆེན་གྱི་གྱོན་པའི་རིགས་མང་པོ་དང་། སློབ་དཔོན་དབུ་ཆོས་
བཅས་པར་རྣམ་གཞག་སྤྱི་སོར་རྒྱ་སྦུབས་ཤུབས་བཅས་སྤུས་ལེགས། ལྗོན་དམར་གྱི་དུང་ཆེན་
རག་རྒྱུན་མ་སྤུས་ལེགས་དུང་དར་དང་བཅས་པའི་སྦྱོར་འཇགས་ཕུལ། གཞན་ཡང་ཆོས་གྲྭ་ཆེན་
པོ་འདི་ཁའི་ཚོགས་ཆེན་སྔགས་གྲྭ་བཅས་དང་། དབེན་དགོན། དགའ་ལྡན་རབ་རྒྱས། སྣར་
ཐང་། རི་ཁྲོད་ཁག་དང་བཅས་པར་མང་ཇ་ཕྱག་འགྱེད་བཅས་བཏང་བར་ཇ་རྐྱང་ཁལ་ཉིས་
བརྒྱ་དང་བཞི། སྡོར་རིན་འགྱེད་བཅས་བྲེ་ཚད་ཀྱི་ཁལ་ལྔ་ཁྲི་ཆིག་སྟོང་ཉིས་བརྒྱ་གྱ་གཉིས་བྲེ་ལྔ་
ཐོབ་པར་དངུལ་མུ་ཏིག །བྱུ་རུ། སྤོས་ཤེས། གོས་དར་སོགས་དངོས་པོ་ཕོན་ཆེ་བའི་བསྙེན་
བཀུར་བསྟབས་ཤིང་། ཚེས་དགུའི་ཉིན་མཛོད་པ་ལྷོ་བོད་བདེ་ཐབས་ཀྱི་ཆིངས་དོན་ལ་རྫོང་སྟ་
183



བྱས་པར་སེམས་ཅན་གྱི་བདེ་ཐབས་ཁོ་ན་ཁོང་དུ་བཅངས་པའི་སོ་སོར་ཞུ་ལུགས་སོགས་ལྷག་
བསམ་རྣམ་དག་མ་གཏོགས་རང་རང་གྲུབ་མཐའི་ཕྱོགས་ཞེན་ལྟ་བུ་བློ་སྦུགས་སུ་འཚངས་
（འཆང་》པའི་ཡོ་འཁྱོག་ཏུ་སོང་ན་ལས་འབྲས་མི་སླུ་བ་ཡིན་པས་དོན་ཀྱང་མཐར་མི་ཕྱིན་ཞིང་།
མཉམ་མེད་བུ་རམ་ཤིང་པའི་བསྟན་པ་དང་། སྐྱེ་འགྲོའི་བདེ་སྐྱིད་ལ་གནོད་པ་ལས་མི་འོང་བས་
གང་ཅིའི་མཚམས་སུ་བསམ་པ་བཟང་པོ་དགོས་པའི་རྒྱུ་མཚན་མོལ། དེ་ནས་རིམ་གྱིས་རྒྱུད་སེར་
གཉིས། གངས་ཅན་པ། ཞ་ལུ་བ་སོགས་སྤྱི་བསོད་པ་ཁག་མང་པོ་འབྱོར་པ་སོ་སོར་རྙེད་བཀུར་
ཡང་དག་ཞུས་ཤིང་། ཉེར་བཞིའི་ཉིན་འཇམ་དབྱངས་གོང་མ་ཆེན་པོའི་གསེར་ཡིག་པ་ཡེ་ཤེས་
དགེ་སློང་དང་། སྦོ་ཤོ་ཁོ་བཅས་དྲུག་ཅུ་སྐོར་འབྱོར་བས་ཟླ་བ་བརྒྱད་པའི་རྟིང་མའི་ཚེས་གཉིས་
ཀྱི་སྔ་དྲོ་གོང་མ་ཆེན་པོའི་ཐམ་ཁ་གནང་སྐྱེས་དང་བཅས་པ་བླངས་ཏེ། མི་སྣ་གཉིས་ཀྱིས་མཚོན་
དྲག་རིམ་དང་། ལ་ཐགས་རྒྱལ་པོའི་སྲས་དཔལ་འཁོར་ཆོས་སྡེའི་མཁན་པོ་བཅས་པར་ངོས་
འཕྲད་ཇ་གྲལ་བཏང་ཞིང་། གོང་མའི་ཐམ་ཁ་གཉིས་འདུག་པ་བོད་ཡིག་ཏུ་ཕབ་པར་གཅིག་ལ་
སྔར་རྒྱུན་གྱི་འཚམས་འདྲི་དང་། གཅིག་ལ་སྡེ་སྲིད་རིན་པོ་ཆེར་འཇའ་ས་ཡོད་ཚུལ་ཞིབ་རྒྱས།
མི་སྣ་གཉིས་ལ་ངེད་རྒྱ་ནག་ཏུ་ཡོང་དགོས་པའི་བསླབ་སྟོན་ཞིབ་རྒྱས་ཀྱི་བཀའ་ངག་བཅད་འདུག
ཚེས་བརྒྱུད་ཀྱི་ཉིན་གོང་མའི་བཀའ་ལན་རྟེན་སྦྲགས་དང་དངོས་པོའི་སྟེར་ཆ་སོགས་ཐོན་ཆེས་
བསྟབས་པ་དང་བསྟུན་རྒྱ་ནག་ཏུ་ཡོང་དགོས་ཕེབས་སྐོར་ལ། འབྲུམ་པ་མ་ཐར་གཤིས་འབྲུམ་
ནད་ལ་འཛེམས་ཏེ་ད་ལྟའང་མཚམས་བཅད་ནས་སྡོད་དགོས་པའི་རྒྱུ་མཚན་སྙན་འབུལ་ཞུ་
དགོས་ཚུལ་མོལ། དེ་ནས་འཇམ་དབྱངས་གོང་མ་ཆེན་པོས་སྡེ་སྲིད་རིན་པོ་ཆེར་འཇའ་ས་གནང་
བའི་ལེགས་འབུལ་དུ་མཁན་ཆེན་ཐམས་ཅད་མཁྱེན་གཟིགས་ཆེན་པོར་དགུ་ཚན་སྤུས་ལེགས་ལྔ་
དང་། སྡེ་སྲིད་རིན་པོ་ཆེར་གོས་བཟང་སྒྲིགས་ཀྱི་བླ་བྲེ། རྟེན་ཁེབས། གོས་དར། རས་ཆ་
སོགས་ཀྱི་དགུ་ཚན་བདུན་རྣམས་འབུལ་བར་མགྲོན་གཉེར་སྤེལ་རྐྱང་བ་རྫོང་སྟ་བྱས་ཤིང་། རྒྱལ་
སྲས་རིན་པོ་ཆེ་བློ་བཟང་བསྟན་འཛིན་གདུལ་བྱའི་སྣང་ངོར་ཞིང་གཞན་དུ་གཤེགས་ཚུལ་བསྟན་
པའི་བསྔོ་རྟེན་དཔངས་མཐོ་བ་སྐྱེལ་མི་འབྱོར་པར་དགོངས་པ་ཆོས་ཀྱི་དབྱིངས་སུ་རྫོགས་པའི་
བསྔོ་བ་དང་སྨོན་ལམ་ཡང་དག་བགྱིས། ཟླ་བ་དགུ་པའི་ཚེས་བཅུ་གཅིག་གི་ཉིན་འདི་ཁའི་
འདུས་ཚོགས་སུ་མང་ཇ་བཟང་པོའི་ཐོག་རྒྱ་དངུལ་ལྷད་མེད་ཞོ་གསུམ་རེའི་ཕྱག་འགྱེད་རྣམ་
གཞག་བཟང་པོ་དང་བཅས་པ་ཕུལ། འདི་སྐབས་སྡེ་པ་སྐྱིད་ཤོད་པས་འཚམས་འདྲི་གནང་རྟེན་
184



ཀ-
- - -
ཁ, -
--
，
- - -
- -
བཅོས་པ་དང་བསྲུང་མདུད་དམིགས་བསལ་འགའ་ཞིག་དགོས་ཚུལ་བྱུང་བ་དགོངས་བཞེད་ལྟར་
ཕུལ་ཞིང། །སྔ་གོང་མཁན་ཆེན་རྡོ་རྗེ་འཛིན་པ་ཆེན་པོའི་ཞབས་དྲུང་དུ་བྱང་ཆུབ་ལམ་གྱི་རིམ་
པའི་ཁྲིད་ཐོབ་སྐབས་དམིགས་རིམ་རྣམས་ལ་ཡིད་ལ་འཇགས་ཁྱད་ཉམས་ལེན་གྱི་རྒྱུན་ཅུང་ཟད་
བསྐྱངས་ཤིང་། འདི་ལོ་ཡང་ཟླ་བ་བརྒྱད་པ་སྔ་མའི་མགོ་ནས་ཁྲིད་མུས་བསྐྱངས་ཏེ། ཟླ་བ་འདི་
ཁའི་ཚེས་བཅུ་གསུམ་ནས་བཟུངས་ཟིན་བྲིས་ཤིག་ཀྱང་འགོད་པའི་མགོ་ཚུགས་པར་བྱས། ཚེས་
བཅུ་བཞིའི་ཉིན་སློབ་དཔོན་རྡོ་རྗེ་འཛིན་པ་ཆེན་པོ་བློ་བཟང་དོན་གྲུབ་པའི་ཞལ་སྔ་ནས་ཀྱང་
དབུས་ནས་ཕེབས་བྱུང་བ་དང་མཇལ་ཏེ་སྐུའི་འཚམས་ཞུ་སོགས་ཕུ་དུད་ཡང་དག་ཞུས་ཤིང་།
ཚུར་ལ་ཡང་ལམ་རིམ་གྱི་ཁྲིད་སྐྱོང་མུས་ལས་བརྩམས་པའི་བཀའ་འདྲི་སོགས་གསུང་གླེང་ཞིབ་
རྒྱས་ཕེབས་བྱུང་། འདི་སྐབས་ལ་མོ་སྐུ་རྟེན་པའི་ཕྱག་གཡོག་སོགས་སེར་སྐྱ་ཁ་ཤས་ལ་རྒྱུང་
འཕྲད་བཏང་ཞིང་། ལ་མོ་ཆོས་སྐྱོང་ཆེན་པོའི་དྲུང་ཡིག་པ་བསོད་ནམས་གྲགས་པས་ཉམས་ལེན་
གྱི་གནད་བསྡུས་པའི་གསོལ་འདེབས་རྒྱུན་པར་ཁ་ཏོན་བྱས་ཆོག་པ་བདག་ཉིད་ཀྱི་མིང་སྤེལ་ཅིས་
ཀྱང་ཡོད་པ་ཞིག་དགོས་ཚུལ་ནན་ཆེ་དང་། ཆོས་སྐྱོང་ཆེན་པོར་ཡང་མཆོད་གཏོར་འབུལ་ཚུལ་
མངའ་གསོལ་དང་བཅས་པ་ཞིག་གསར་རྩོམ་དགོས་ཚུལ་བཞིན་བརྩམས་ནས་གཏད། ཟླ་བ་
བཅུ་པའི་ཚེས་དགུ་ལ་མཆོད་གཏོར་འབུལ་ཚུལ་དེ་མཆོད་རྫས་སྤྱན་གཟིགས་སོགས་ཕུན་སུམ་
ཚོགས་པ་དང་བཅས་འདི་ཁའི་གཟིམ་ཁང་དུ་མགོན་ཁང་པ་རྣམས་ཀྱི་རྒྱུན་གཏོང་དུའང་
བཙུགས་ཤིང་། བསྐང་གསོ་བ་རྣམས་ལ་བསོད་བཏགས། གསེར་མགུར་ཞོ་རེ། གོས་ཁ་རེའི་
ཡོན་བཅས་བསྟར། ཟླ་བ་བཅུ་གཉིས་པའི་ནང་དུ་གོང་མ་རྒྱལ་པོའི་གསེར་ཡིག་པ་བསྟན་པ་
གསལ་བྱེད་སྐོར། ཨེར་ཁེ་ཇུ་ནང་གི་དཔོན་མོ་དང་། དགེ་ཚུལ་མ་བསོད་ནམས་དཔལ་བཟང་
དཔོན་གཡོག །དགའ་ལྡན་ཁྲི་རིན་པོ་ཆེ་སྦྱིན་པ་རྒྱ་མཚོ་ཞིང་གཞན་དུ་གཤེགས་པའི་དགོངས་
རྫོགས་བསྔོ་རྟེན་སྐྱེལ་མི་བཅས་འབྱོར་བ་བཞིན་དགོངས་པ་ཆོས་ཀྱི་དབྱིངས་སུ་རྫོགས་པའི་བསྔོ་
བ་སྨོན་ལམ་གྱི་རྒྱས་འདེབས་དང་ཁྲི་རིན་པོ་ཆེ་ཟུར་པ་ཚུལ་ཁྲིམས་དར་རྒྱས་པར་གསོལ་འདེབས་
བརྟན་བཞུགས་དང་བཅས་པ་ཞིག་ཀྱང་དགོས་ཚུལ་བྱུང་བ་བཞིན་ཕུལ་ཞིང་། ་ བརྒྱུད་མཆོད་
ཆེན་པོའི་གླིང་མེ་ཡང་ཤིན་ཏུ་བཞེས་པ་བྱུང་། དེ་ནས་རིམ་གྱིས་གོང་མའི་མི་སྣ་ངོ་བོ་དང་།
དགེ་ཚུལ་བསོད་ནམས་དཔལ་བཟང་མཆེད། ཨེར་ཁེ་ཇུ་ནང་གི་དཔོན་མོ་བཅས་པར་ངོས་
འཕྲད་དང་། བྱིངས་ལ་རྒྱང་འཕྲད་མེ་ཏོག་འཐོར་བ་སོགས་ཀྱི་སྒོ་ནས་འདོད་པ་བསྐངས་ཏེ།
-
-- -
-
---- -
-
：
--
185



མི་རིང་པར་གོང་མ་ཆེན་པོའི་བཀའ་ལན་དང་། སོ་སོར་ཐོན་ཆས་ལེགས་པར་བསྟབས། ཚེས་
བཅོ་ལྔ་ནས་རེ་ཞིག་མཚམས་དམ་པར་བཅད་དེ་ལམ་གྱི་རིམ་པའི་ཉམས་ལེན་མུ་མཐུད་བསྐྱངས།
ལོ་འདི་ནང་དུ་ཆོས་གྲྭ་ཆེན་པོ་འདིས་མཚོན་པའི་དགོན་རི་ཁྲོད་ཀྱི་སྡེ་དང་བཅས་པར་ཕོགས་ཇ་
ཚུལ་འགྱེད་སོགས་འཆར་ཅན་དགོས་པ་རྣམས་ཞུ་ཆག་མེད་པའི་ཐོག །གཙང་ཁུལ་གྱི་དགོན་སྡེ་
གཞན་དུ་མ་བཅས་པར་མང་ཇ་སྦྱོར་སྦྲེལ་བསྔོ་རྟེན་རྣམ་གཞག་བཅས་དང་། སོ་སོའི་རྟེན་
གསུམ་བྱིན་རླབས་ཅན་རྣམས་ལ་མཆོད་འབུལ་གྱིས་མཆོད་ཆས་ཁྱོན་བསྡོམས་རྩམ་བྲེ་ཚད་ཀྱི་
ཁལ་བརྒྱ་དང་བཞི། མར་ཁལ་དགུ་བཅུ་དང་ཉག་བཅོ་ལྔ། མེ་ཏོག་ནས་ཁལ་བཅུ་དྲུག །སྤོས་
རེང་ལྔ་བརྒྱ། དྲི་བཟང་སྤོར་དོ་རྣམས་ཕུལ། ཉེར་གཉིས་ནས་དུས་གཏོར་བསྐང་གསོའང་སྔར་
རྒྱུན་ལྟར་ཚུགས་ཤིང་། ངོ་མཚར་བཀོད་པའི་བསྐང་གསོ་བ་རྣམས་ལ་ཡོན་སྨན་རྙིང་ཁ་བདུན་
རེ་དང་བཀྲ་ཤིས་ཁ་བཏགས་རེ་བཏང་། ཤིང་མོ་ཕག་ལོའི་གནམ་ལོ་གསར་དུ་ཚེས་པའི་སྐབས་
བླ་མ་ཡི་དམ་སྲིད་གསུམ་བདག་མོ་སོགས་ཆོས་སྲུངས་རྣམས་ལ་མཆོད་སྤྲིན་དང་སྦྱིན་བདག་
སོགས་མགྲོན་རྣམས་དགའ་སྟོན་གྱིས་མགུ་བར་བྱས། སྤྱི་སྐྱུར་དང་ཆོ་འཕྲུལ་སྨོན་ལམ་ཡང་རིམ་
བཞིན་ཚུགས་པས་འདུས་ཚོགས་སྨོན་ལམ་འཕེལ་ཞིང་བསྙེན་བསྐུར་སྟོབ་མི་མང་བ་བྱུང་ཞེས་
གླེང་། འདི་སྐབས་སློབ་དཔོན་རྣམ་པ་གྲྭ་རིགས་ཉེ་འཁོར་བ་བཅས་ཚང་མས་ངོས་ཀྱི་རིམ་གྲོར་
དམིགས་པའི་འདུས་སྡེར་མང་ཇ་ཕོན་ཆེ་བ་བཏང་། ཟླ་བ་འདི་ཁའི་ཚེས་ལྔ་ནས་ཉེར་བརྒྱད་
བར་ལ་སློབ་དཔོན་རིན་པོ་ཆེ་བློ་བཟང་དོན་གྲུབ་པའི་ཞལ་སྔ་ནས་ལས། རྗེ་རིན་པོ་ཆེའི་གསུང་
ཟིན་བྲིས་སྐོར་མང་བ་དང་། མཁས་གྲུབ་ཐམས་ཅད་མཁྱེན་པས་མཛད་པའི་རྒྱུད་སྡེ་སྤྱི་རྣམ།
སྔགས་འཆང་གཟུངས་ཀྱི་དཔལ་བ་དང་། བླ་མ་འཕགས་པ་སོགས་ཀྱི་མན་ངག་གིས་བརྒྱན་པའི་
ཁྱུང་ཁྲའི་ལས་ཚོགས། རྣམ་སྲས་བེའུ་བུམ་གྱི་འཕྲོ་དང་། དུར་ཁྲོད་བདག་པོའི་ལས་ཚོགས།
དམ་པ་སངས་རྒྱས་ལུགས་ཀྱི་འཇམ་དབྱངས་སྐོར། རྟོགས་བརྗོད་དཔག་བསམ་འཁྲི་ཤིང་།
མཁན་ཆེན་རྒྱལ་བའི་དབང་པོས་མཛད་པའི་བླ་མའི་རྣལ་འབྱོར་སྐོར། གཡང་པ་ཆོས་རྗེས་
མཛད་པའི་ཐམས་ཅད་མཁྱེན་པ་དགེ་འདུན་རྒྱ་མཚོའི་རྣམ་ཐར་ཞབས་སྟེགས་དང་བཅས་པ།
ཛེ་ཏཱ་རིས་མཛད་པའི་ཚེ་དཔག་མེད་ཀྱི་བསྟོད་པ་སྒྲུབ་ཐབས་དང་བཅས་པའི་ལུང་རྣམས་ཞུས།
ཟླ་བ་གཉིས་པ་གསར་འཕྲུལ་གྲྭ་ཚང་ཁག་གསུམ་ནས་ཚོ་བསྡུས་ཀྱིས་བཀའ་འགྱུར་རིན་པོ་ཆེ་
གསུང་སྒྲོགས་བཙུགས་པར་རྙེད་བཀུར་ཕུན་སུམ་ཚོགས་པ་དང་། བཅུ་གསུམ་དུས་ཆེན་གྱི་
186
DJI



མཆོད་པ་ཡང་དག་བསྒྲུབས། ཚེས་བཅུ་བདུན་གྱི་ཉིན་རིན་ཆེན་བཀྲ་ཤིས་ཀྱི་ཡུམ་དགེ་ཚུལ་མ་
འཁོར་བཅས་འབྱོར་བར་རྒྱང་འཕྲད་བཏང་ཞིང་། མི་རིང་བར་ཡུམ་སྲས་གཉིས་ལ་ངོས་འཕྲད་
སོགས་ཀྱི་སྒོ་ནས་མགུ་བར་བྱས་ཏེ་ཐོན་ཆས་བསྟབས། དེ་ནས་རེ་ཞིག་མཚམས་ཁོངས་སུ་བསྙེན་
སྒྲུབ་ཀྱི་སེང་དབར་ལ་དཔལ་རྡོ་རྗེ་འཇིགས་བྱེད་ཆེན་པོའི་བསྐྱེད་རྫོགས་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་གྱིས་མཛད་པ་བློ་ལ་བཟུང་། ཟླ་བ་གསུམ་པའི་ཚེས་དགུ་རྒྱལ་ཕུར་
འཛོམ་པའི་ཉིན་ཙནྡན་ལས་དཔལ་དུས་ཀྱི་འཁོར་ལོའི་སྐུ་ཕྱག་མང་བཞེངས་པའི་བཟོ་སྔ་གོང་
ནས་ཚུགས་པ་ཡང་གེགས་མེད་གྲུབ་པར་གཟུངས་འབུལ་ཕྱག་ལེན་མ་འཆོལ་བར་བསྒྲུབས་ནས་
མཆོད་ཁང་བསྒྲིགས། དེ་ཡང་སྐུ་འདི་ནག་ཟླའི་ནང་དུ་དུས་སྒོ་བསྒྲིགས་པ་ལྟར་གྲུབ་པས་རྟེན་
འབྲེལ་ལེགས་ཞེས་གླེང་། གནམ་གང་ལ་ཕྱོགས་མཐའ་དག་ནས་འདུས་པའི་སེར་སྐྱ་དུ་མར་རྒྱང་
འཕྲད་བཏང་། ཟླ་བ་བཞི་པའི་ཚེས་བདུན་གྱི་ཉིན་འདུས་པ་རྒྱ་མཚོར་འབྲུ་ཁལ་བཞི་རེ་ཐོབ་
རྩིས་ཀྱི་དངུལ་གོས་དར། རས་ཆ་སོགས་ཕུལ། དེ་ཉིན་རྡོ་རྗེ་འཛིན་པ་དོན་ཡོད་རྡོ་རྗེ་ཞབས་
དྲུང་དུ་སྒྲ་མི་སྙན་གྱི་ཚེ་སྒྲུབ་དང་། བླ་མ་རྟོགས་ལྡན་པས་མཛད་པའི་རྗེའི་རྣམ་ཐར་ལེགས་
བཤད་ཀུན་འདུས། མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་པ་ཆེན་པོའི་རྣམ་ཐར་ག་
པའི་སྟོད་ཆ་ནས་ལུང་གི་འཕྲོ་ཡོད་པ་རྣམས་ཞུས་ཤིང་། དེ་ནས་རེ་ཞིག་མཚམས་ཁོངས་སུ་ལམ་
རིམ་ཆེ་བར་བལྟ་རྟོག་བྱས། ཚེས་ཉེར་གཅིག་གི་ཉིན་དཔོན་མོ་དགེ་ཚུལ་མ་སོགས་ཁ་ཤས་ལ་
རྒྱང་འཕྲད་དང་། ཟླ་བ་ལྔ་པའི་དཀར་ཕྱོགས་རྒྱལ་བ་དང་པོའི་ཉིན་ནས་བཀའ་འགྱུར་རིན་པོ་
ཆེ་ལ་ལོ་གྲངས་གསུང་སྒྲོགས་དགེ་འདུན་བརྒྱ་དང་བརྒྱད་ཀྱིས་མཛད་པའི་ཡོན་དུ་གོས་དར་གྱོན་
པ་སོགས་ཕོན་ཆེ་བ་ཕུལ་ཞིང་། རྡོ་རྗེ་འཛིན་པ་བློ་བཟང་དོན་གྲུབ་བའི་ཞལ་སྔ་ནས་ལ་ཚེ་
དབང་འཆི་མེད་དཔལ་སྟེར་དང་། ལྕགས་གདོང་མ་གཉིས་ཞུས། འདི་ལོ་ཐན་པ་ཆེ་བར་
བརྟེན་ཟླ་བ་དྲུག་པའི་ནང་དུ་དུང་མཚོ་ན་ཁར་སྔགས་གྲྭ་པ་དགེ་སློང་བཞིས་དམིགས་བརྩེ་མའི་
ལས་ཚོགས་ཀྱི་སྒོ་ནས་ཆར་འབེབས་དང་། མཆོད་ཁང་སོ་སོར་ཁྲུས་གསོལ་བཅས་དགོས་པའི་
ངག་བཀོད་བྱས་ཤིང་། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་སྣང་བརྙན་བཀྲ་ཤིས་
དོ་ཁ་མར་གྲགས་པའི་ཉི་འོད་དུ་སྤྱན་དྲངས་ཏེ་བདག་ཉིད་ནས་ཁྲུས་གསོལ་བ་དང་། ཚོགས་
ཆེན་དུ་སྤྲིན་ཆེན་པོའི་མདོ་གསུང་སྒྲོགས་དང་དམིགས་བརྩེ་མ་ཞལ་འདོན་དགོས་པའི་སྙན་
གསན་ཕབ་པ་བཅས་ཚེས་བཞི་ནས་ནམ་མཁའ་འཁོར་ཞིང་ཆར་གྱི་རྒྱུན་བབས་པས་སྐྱེ་འགྲོ་ཀུན་
187



གྱི་ཡིད་དབང་གསོས། དབྱར་གནས་སྐབས་འདུས་སྡེ་མང་པོར་བསྙེན་བཀུར་ཕུན་སུམ་ཚོགས་
པ་ཞུས་ཤིང་། འདི་སྐབས་མཁན་ཆེན་རྡོ་རྗེ་འཛིན་པ་ཆེན་པོའི་སྐུ་གདུང་རིན་པོ་ཆེའི་དཀར་
ཆག་དང་། དགེ་སློང་དོན་གྲུབ་རྒྱལ་མཚན་ལ་བླ་མའི་རྣལ་འབྱོར། མགྲོན་གཉེར་སྤེལ་རྐྱང་
པར་རྡོ་རྗེ་རབ་བརྟན་མའི་གཏོར་འབུལ་འཁྱེར་བདེ་ཞིག་བཅས་དགོས་ཚུལ་བྱུང་བ་བཞིན་
བརྩམས་ནས་གཏད། ཟླ་བ་འདི་ནངོ་ཚ་རོང་ཚེ་བརྟན་རྡོ་རྗེ་སོགས་ཀྱི་བསྔོ་ཞུས་པ་ཕོན་ཆེ་བ་
བྱུང་བ་རྣམས་ཀྱི་དགེ་བ་རྫོགས་བྱང་དུ་བསྔོས། ཉེར་དྲུག་གི་ཉིན་རྒྱལ་པོ་ཁྲི་པ་དྷ་ཡན་རྒྱལ་པོས་
སྲས་མོའི་ཆེད་དུ་གདུགས་དཀར་དང་། རྗེ་བཙུན་མ་ཕམ་མགོན་པོའི་སྣང་བརྙན་བཞེངས་
དགོས་པའི་ཕྱག་བྲིས་རྒྱུ་ཡོན་བཅས་འབྱོར་བ་བཞིན་བཟོ་གྲྭ་བཙུགས། འདི་ལོ་ཕན་ལ་པར་
མཁན་རྣམས་ཀྱིས་སྤྱི་དོན་རིགས་རྒྱན། ཐམས་ཅད་མཁྱེན་པ་དགེ་འདུན་གྲུབ་ཀྱི་གསུང་ཟིན་
བྲིས་མཛོད་ཊཱིཀ་ཐར་ལམ་གསལ་བྱེད་དང་སོ་ཐར་གྱི་མདོའི་ཊཱིཀྐ། གསང་བ་འདུས་པའི་རྒྱུད་
འགྲེལ་སྒྲོན་མ་རབ་ཏུ་གསལ་བ། བསྡུས་དོན། མཐའ་གཅོད་དང་བཅས་པ། ཆོས་གྲྭ་ཆེན་པོ་
འདི་ཁའི་འདོན་རྒྱུན་ཆོས་སྤྱོད་རབ་གསལ། གསང་སྔགས་རྒྱལ་བ་གྲྭ་ཚང་གི་འདོན་ཆའི་སྐོར།
མདོ་སྡེ་བསྐལ་བཟང་རྒྱ་ཆེར་རོལ་པ། ཚུལ་ཁྲིམས་འཆལ་པ་ཚར་གཅོད་པའི་མདོ། བརྒྱད་
སྟོང་པ། འགྲེལ་པ་དོན་གསལ། མངོན་རྟོགས་རྒྱན། མཛོད་རྩ། རྣམ་འགྲེལ་རྩ་བ། བེའུ་
བུམ་སྔོན་པོའི་འགྲེལ་པ་ལྷ་འབྲི་སྒང་པས་མཛད་པ། ཐམས་ཅད་མཁྱེན་པ་དགེ་འདུན་གྲུབ་ཀྱིས་
མཛད་པའི་རྣམ་འགྲེལ་ཊཱིཀྐ། སྨོན་ཊཱིཀ། གཞན་མ་ཐོར་བུ་རྣམས་ཡིག་མཁན་རྐོས་པ་བཅས་
ཚང་མ་ནས་མགྱོགས་རྩིས་སླ་བཅོས་སུ་མ་སོང་བའི་སྤུས་གཙང་བསྟན་རྒྱུན་ལ་ཕན་པ་གེགས་མེད་
གྲུབ་པའི་ཡོན་དུ། འབྲུ་ཁལ་སུམ་ཁྲི་ལྔ་སྟོང་བརྒྱད་བརྒྱ་ཉེར་བཞི་བརྒལ་བའི་རྩིས་ལ། གོས་
དར། གྱོན་པའི་རིགས། འབྲུ་རྐྱང་། ལྕགས་རས། རྟ་སོགས་ཀྱིས་ཡིད་མགུ་བར་བྱས་པས་
རབ་ཏུ་གནས་པའང་ལེགས་པར་གྲུབ། སླར་ཡང་གཟུངས་འབུམ་ཆེན་མོ་དང་། མདོ་མང་།
མཁས་གྲུབ་ཐམས་ཅད་མཁྱེན་པའི་གསུང་ཊིཀ་ཆེན་རིགས་པའི་རྒྱ་མཚོ་རྣམས་བརྐོ་བའི་པར་
ཤིང་སོགས་སྟ་གོན་དང་ལོ་འདི་ནང་དུ་རྒྱུན་འཐུད་ནས་བརྐོ་དགོས་པའི་རྒྱུ་མཚན་མཛོད་པར་
མོལ། ཟླ་བ་བདུན་པའི་ཚེས་གཉིས་ཀྱི་ཉིན་བྱང་འགྲུལ་པ་འགའ་ཞིག་དང་འབྲས་ལྗོངས་རྒྱལ་
པོའི་བང་ཕྱིན་སོགས་ཁ་ཤས་ལ་རྒྱང་འཕྲད་བཏང་ཞིང་། དེ་ཉིན་ནས་རྡོ་རྗེ་འཛིན་པ་ཆེན་པོ་བློ་
བཟང་དོན་གྲུབ་པའི་ཞལ་སྔ་ནས་ལས། རྗེ་རིན་པོ་ཆེས་མཛད་པའི་འདུལ་བའི་ཟིན་བྲིས།
188



སྤྱོད་འཇུག་ཤེར་ལེའི་ཟིན་བྲིས། ་བདག་བྱིན་རླབས་ཀྱི་ཟིན་བྲིས། མཁས་གྲུབ་རྗེ་སྐུ་མཆེད་ཀྱི་
ཡིག་ཆུང་། རྗེ་བཙུན་གྲགས་པ་རྒྱལ་མཚན་གྱིས་མཛད་པའི་རབ་གནས་རྣམས་ཀྱི་ལུང་ཞུས།
འདི་ལོ་ལ་མོ་ཆོས་སྐྱོང་ཆེན་པོ་ནས་བཀའ་འགྱུར་བརྒྱ་ཚར་དང་། འབུམ་གསུང་སྒྲོགས་དགོས་
ཚུལ་བྱུང་བ་བཞིན་གྲྭ་ཚང་གསུམ་གར་ཚོ་བསྡུས་ཀྱིས་གསུངས་སྒྲོགས་དང་། གངས་ཅན་ཆོས་
འཕེལ་དུ་ཡང་གསུང་སྒྲོགས་འཛུགས་རྒྱུའི་ཞབས་ཏོག་ལེགས་པར་ཕུལ། ཉེར་ལྔའི་ཉིན་ཨ་ཕྱི་ཐུ་
མགོན་པོའི་འཚམས་འདྲི་རྟེན་ལྡན་སྐྱེལ་མི་འབྱོར་བ་རྣམས་དང་། འདི་ཁའི་ཆོས་ཁྲིམས་གསར་
རྙིང་རྣམས་ལ་ངོས་འཕྲད་བཏང་ཞིང་། གནམ་གང་ལ་དགེ་སྐོས་གསར་པར་བཀའ་བསྒོ་དགོས་
ཚུལ་བཞིན་བྱས་ཐོག་བཅའ་ཡིག་རིན་པོ་ཆེའི་དགོངས་དོན་རྣམས་བློར་ངེས་པར་བྱས་ཏེ།
སྒྲིགས་ལམ་ཀུན་སྤྱོད་ཚང་མར་ལྷག་བསམ་རྣམ་དག་གི་བཀོད་པ་བསྟར་པ་རིན་པོ་ཆེའི་ཞབས་
འདེགས་སུ་འགྱུར་བ་དགོས་ཚུལ་མོལ། ཟླ་བ་བརྒྱད་པའི་ཚེས་གསུམ་གྱི་ཉིན་བར་ཁམས་ནས་
འཕྲད་མི་མང་དུ་འབྱོར་པ་རྣམས་ལ་རྒྱང་འཕྲད་བཏང་ཞིང་། སློབ་དཔོན་རྡོ་རྗེ་འཛིན་པ་ཆེན་
པོ་དོན་ཡོད་རྡོ་རྗེའི་བཀའ་སྩལ་བཞིན་མགོན་དཀར་ཡིད་བཞིན་ནོར་བུ་དང་། ཁྲོ་བོ་རྨེ་
བརྩེགས་ཀྱི་རྗེས་གནང་གི་ཆོག་སྒྲིགས་ཤིག་གསར་རྩོམ་བྱས་ནས་ཕུལ། ཚེས་བརྒྱད་ལ་སྲིད་རྒྱུད་
《རྒྱུད་》པ་སོགས་སེར་སྐྱ་དུ་མ་དང་། རྗེ་བཙུན་དམ་པའི་བང་སྦྱིན་འབྱོར་པ་རྣམས་ལ་རྒྱང་
འཕྲད་བཏང་། ཚེས་བཅོ་ལྔའི་ཉིན་རྡོ་རྗེ་འཛིན་པ་དོན་ཡོད་རྡོ་རྗེའི་ཞལ་སྔ་ནས་ལ་གོང་གི་རྗེས་
གནང་གཉིས་དང་། དགེ་སློང་དོན་གྲུབ་རྒྱལ་མཚན་གྱིས་བསྐུལ་བའི་བླ་མའི་རྣལ་འབྱོར་བདག་
བསྟོད་ཚིགས་བཅད་བཅས་པའི་ལུང་དགོས་ཕེབས་པ་བཞིན་ཕུལ། དེ་ནས་རེ་ཞིག་དབུས་
ཕྱོགས་སུ་ཕེབས་པའི་ཐུགས་འདུན་གཏད་པར་རྙེད་བཀུར་བླ་ན་མེད་པའི་སྒོ་ནས་དགྱེས་པ་
བསྐྱེད། དེ་ཉིན་མཆོད་ཁང་རྙིང་པ་རྣམས་ཀྱི་ཤིང་རྩི་དང་གཟིམ་ཁང་རྒྱལ་མཚན་མཐོན་པོའི་
ཤིང་རྩི་མོག་པོར་སོང་བ་རྣམས་ལ་བསྐྱར་གསོལ་བྱེད་པའི་ལས་གྲྭ་བཙུགས། ཉེར་གསུམ་ལ་
འཇམ་དབྱངས་གོང་མ་རྒྱལ་པོའི་གསེར་ཡིག་པ་གནས་བཅུ་ཐོ་ཡོན་གྱི་སྐུ་སྐྱེ། ཕྱག་ན་རྡོ་རྗེ།
ཁྲིམས་ཀྱི་བླ་མ་ཆོས་འབྱོར་རབ་འབྱམས་པ། ཁྲིམས་ཀྱི་བླ་མ་ཁུ་ལེ་ཆེ་ཀུས་དགེ་སློང་བཅས་བླ་མ་
བཞི་དང་། དབྱེ་བར་ཞུ་མཁན་བློན་པོ་ཡུ་ཤན་བུའུ། ཕན་བྱེད་བློན་པོ་སར་ཐུ་ཅན་དང་། བྷི་
ཆའི་ཆི་གཉིས་བཅས་ཆེ་བ་བརྒྱད། ཁོ་ཡག་སེར་མོ་བ་སོགས་ཕོན་ཆེ་བ་དང་། ཕྱི་ཉིན་སྦོ་ཤོག་
ཐུ་རྒྱལ་པོའི་མི་སྣ་ཁ་ཤས་ཀྱང་འབྱོར་པས་སོ་སོར་སྣེ་ལེན་བདག་རྐྱེན་མི་ད་མན་པ་བྱས། ཟླ་བ་
189



དགུ་པའི་ཚེས་ལྔའི་ཉིན་གོང་མའི་ཐམ་ཁ་གནང་སྐྱེས་ལ་གསེར་སྲང་ཉིས་བརྒྱ་ཙམ་རེ་ཡོད་པའི་
ལྕག་མ་གཉིས། གསེར་སྲང་བཅུ་ཕྲག་བདུན་ལས་གྲུབ་པའི་ལྡོང་མོ། གསེར་སྲང་སོ་དྲུག་ཡོད་
པའི་ཐ་ཕག ། དངུལ་སྲང་ཉིས་སྟོང་། རྟ་སྒ་འཁོར་གཉིས། བཟང་གོས་ཡུག་བརྒྱའི་རྟེན་
བཅས་འདུག་པའི་ཐོག །མི་སྣ་རྣམས་ཀྱིས་འཇམ་དབྱངས་གོང་མ་ཆེན་པོའི་བཀའ་ངག་ལ།
ངའི་ཕའི་ཐོག་རྒྱལ་དབང་ཐམས་ཅད་མཁྱེན་པ་སྤྱན་དྲངས་པས་བསྟན་པ་དང་སེམས་ཅན་ལ་
ཕན་པ་དང་རྒྱ་བོད་ལུགས་ལེགས་པ་སོགས་བྱུང་འདུག་པ། ད་སྒོས་ཀྱང་རྒྱལ་དབང་ཐམས་ཅད་
མཁྱེན་པ་སྤྱན་འདྲེན་པའི་བབས་འབྲེལ་ཆེ་ཡང་སྐུ་ན་ཕེབས་ཆེ་བས་སྤྱན་འདྲེན་མ་བདེ་བས་སྲོག་
ཐོ་པཎ་ཆེན་གྱིས་བསྟན་པ་དང་སེམས་ཅན་གྱི་དོན་ལ་དགོངས་ནས་རྒྱ་ནག་ལ་ཕེབས་དགོས་ཟེར་
བའི་བཀའ་བསྒྱུར་བྱུང་རྗེས། གཞུང་སའི་སྐུ་ཚབ་མགྲོན་གཉེར་འབྲི་ལུང་ནས་ཀྱིས། སྡེ་སྲིད་
རིན་པོ་ཆེ་དང་རྒྱལ་པོ་ཁྲི་པའི་ཕྱག་ཐམ་རྟེན་སྦྲགས་གཏད་ངོས། སྡེ་སྲིད་རིན་པོ་ཆེའི་ཕེབས་
སྒོར་དངོས་གཞི་ཕྱག་ཐམ་དུ་ཞིབ་ཐུས་ཡོད་ཀྱང་། ངག་མའི་བསླབ་སྟོན་འབུལ་རྒྱུ་ལ། གོང་མ་
ཆེན་པོས་རྒྱ་ནག་ཕྱོགས་སུ་སྤྱིར་བསྟན་པ་དང་སེམས་ཅན་གྱི་དོན་དང་། ཁྱད་པར་ཞྭ་སེར་གྱི་
བསྟན་པ་རྒྱས་པའི་སྒོ་འབྱེད་དུ་མཆོག་གི་སྤྲུལ་སྐུ་རིན་པོ་ཆེ་གོང་མའི་དབུ་བླར་བཞེས་པ་བཅས་
ཕོ་བྲང་དུ་སྤྱན་འདྲེན་པ་རྨི་ལམ་ལ་བསྒུགས་པ་མངོན་སུམ་ལྟ་བུ་ཡིན་འདུག་པས་ཅིས་ཀྱང་
ཕེབས་དགོས་ཚུལ་མི་སྣ་རྣམས་ཀྱི་ལྡེབས་སྐྱོར་ལྟ་བུ་ལབས་བྱུང་བར། མི་སྣ་རྣམས་ལ་དངོས་
གཞི་གོང་མ་ཆེན་པོ་ནས་མཆོག་ཏུ་དགྱེས་པའི་བཀའ་ལུང་ཡིན་འདུག་ཀྱང་འབྲུམ་པ་མ་ཐར་བས་
འགྲོ་བསྐྱོད་ཅི་ལ་འོང་རུང་། གོང་མའི་ཐམ་ཁ་ལ་བལྟས་ནས་ཞིབ་ཆ་རྗེས་ལ་ཡོང་བྱས་ཤིང་།
མགྲོན་གཉེར་ལ་ཡང་ཁོང་མི་སྣ་རྣམས་ལ་ཞུས་པ་བཞིན་དེ་རིགས་བསླབ་སྟོན་སྤང་བླང་ཞུ་ཐུབ་
མདོག་མ་ཁ་བས་དགོངས་སེལ་གྱི་ཞུ་ཡིག་ཐུས་པ་ངེད་རང་ནས་བྱེད་བྱས་ཤིང་། ཚེས་བཅུ་
བཞིའི་ཉིན་འཇམ་དབྱངས་གོང་མ་ཆེན་པོར་ཞུ་ཡིག་རྟེན་སྦྲགས་རྒྱ་ནག་ཕྱོགས་སུ་འགྲོ་བ་ལ་
འབྲུམ་དོགས་ཀྱིས་བག་ཟོན་བྱེད་དགོས་སོགས་རྒྱུ་མཚན་ཞིབ་ཐུས་དང་། དེ་མཚུངས་མི་སྣ་
རྣམས་ལ་ཡང་ངག་མར། དངོས་གཞིའི་གོང་མ་ཆེནཔོ་ཤིན་ཏུ་དགྱེས་ཤིང་སྤྱན་བསྐྱངས་ཆེ་བའི་
བསླབ་སྟོན་ཡིན་འདུག་གཤིས་བཀའ་དང་ལེན་ཞུ་སྤྲོ་ཡང་། སྤྱིར་ཐོས་བསམ་བྱེད་པའི་འཕྲོ་ཡིན་
པར་མ་ཟད་འབྲུམ་པའི་ནད་མ་ཐར་བས་འདིར་ཡང་དུས་རྒྱུན་དུ་འབྲུམ་ནད་ལ་བག་ཟོན་གྱིས་
བཅད་མཚམས་དམ་པོར་སྡོད་དགོས་པ་བཅས་དགག་བྱ་ཆེ་བ་དང་། ཡང་སྒོས་བདག་ལྟ་བུ་
190.



--
---
ཞིག་གིས་བསྟན་པ་དང་སེམས་ཅན་ལ་ཕན་དཀའ་གཤིས་འགྲོ་འདུག་ངལ་བ་ཙམ་ལས་དགོས་པ་
ཆུང་བ་བཅས་སྤྱི་སྒོས་གང་ས་ནས་དགོངས་པ་ཞུ་དགོས་ཀྱི་ཞུ་ཡིག་ཞིབ་ཐུས་ཕུལ་ཡོད་པས།
ཁྱེད་རྣམས་ཀྱིས་ཀྱང་གོང་མ་ཆེན་པོའི་སྐུ་ཞབས་སུ་དེ་ལུགས་བཞིན་དགོངས་པ་རྩ་ཡངས་བརྩེ་
བས་གཟིགས་དགོས་པའི་བསླབ་སྟོན་གང་དྲག་ཞུ་གྲོགས་མཛོད་བྱས། མགྲོན་གཉེར་འབྲི་ལུང་
པར་ཡང་སྡེ་སྲིད་རིན་པོ་ཆེའི་ཞུ་ཡིག་ཏུ་ཞིབ་ཐུས་ཕུལ་ཡོད་པ་ལྟར་དགོངས་ཡངས་ཐུགས་རྗེ་ཆེ་
དགོས་པའི་བསླབ་སྟོན་ཞུ་གྲོགས་མཛོད་བྱས་ཏེ་མི་སྣ་སོ་སོར་ཐོན་ཆས་བཟང་པོ་བསྟབས། ཚེས་
བཅོ་ལྔའི་ཉིན་དཔོན་མོ་ཆོས་བསྐྱབས་དང་། ཀུན་བཟང་གི་སྲས་མོ་ཁལ་ཁའི་དཔོན་མོ་དགེ་
འདུན་སྒྲོལ་མ་བཅས་པར་བསྙེན་གནས་ཀྱི་སྡོམ་པ་བྱིན། ཉེར་བདུན་ལ་འདུས་ཚོགས་སུ་མང་ཇ་
བཟང་པོའི་ཐོག་དངུལ་འགྱེད་རྣམ་གཞག་དང་བཅས་པ་ཕུལ། གནམ་གང་གི་ཉིན་དཔོན་མོ་
ཆོས་བསྐྱབས་དང་བླ་མ་བསྐྱབས་སོགས་སེར་སྐྱ་ཁ་ཤས་ལ་ངོས་འཕྲད་དང་གཞན་མ་མང་པོར་
རྒྱང་འཕྲད་བཏིང་། ཟླ་བ་བཅུ་པའི་དཀར་ཕྱོགས་བཟང་པོ་དང་པོའི་ཉིན་གཞུང་ས་ནས་མཁན་
ཆེན་ཐམས་ཅད་མཁྱེན་པའི་ཐུགས་ཐམ་དང་། སྡེ་སྲིད་རིན་པོ་ཆེ་རྒྱལ་པོ་ཁྲི་པ་བཅས་ནས་རྒྱ་
ནག་ཏུ་ལོ་ལྔ་དྲུག་ནས་འགྲོ་བའི་ཁས་ལེན་དགོས་ཚུལ་ཡང་སྐྱར་ཕེབས་བྱུང་བར། འབྲུམ་པ་མ་
ཐར་བ་སོགས་ནས་སྔོན་ཞུས་ལས་ལོ་དུས་ཀྱི་ཁས་ལེན་མི་བདེ་བའི་རྒྱུ་མཚན་ཞིབ་ཐུས་སོ་སོར་
ཕུལ། ཚེས་ལྔ་ལ་ཙནྡན་གྱི་སྔགས་སྐུ་གསར་བཞེངས་གྲས་དགྱེས་པ་རྡོ་རྗེའི་སྣང་བརྙན་གྲུབ་
འདུག་པར་གཟུངས་འབུལ་ཡང་དག་དགོས་པའི་བཀོད་པ་བྱས་ཤིང་། སྔ་གོང་གྲྭ་ཚང་གསུམ་
ནས་ཚོ་བསྡུས་གྲྭ་པ་སུམ་བརྒྱ་དང་སོ་གསུམ་གྱིས་བཀའ་འགྱུར་རིན་པོ་ཆེ་གསུང་སྒྲོགས་བརྒྱ་ཚར་
གྲུབ་འདུག་པའི་ཡོན་དུ་གྲྭ་པ་རེར་འབྲུ་ཁལ་དྲུག་ཅུ་རེ་གསུམ་རེ་ཐོབ་རྩིས་ཀྱི་དངུལ། གོས་དར།
གྱོན་པའི་རིགས། འབྲུ་སོགས་ཀྱི་ཡོན་གཟབ་ནས་ཕུལ། ཚེས་བཅུའི་ཉིན་དཔོན་མོ་ཆོས་
བསྐྱབས་ཀྱིས་རིང་འཚོའི་མཎྜལ་དངོས་འབུལ་དཔངས་མཐོ་བ་དང་བཅས་འདུག་པས་དཔོན་
གཡོག་རགས་བསྡུས་ལ་ངོས་འཕྲད་བཏང་། སྔ་སོར་མཛོད་པ་ལྷོ་བོད་བདེ་ཐབས་ཀྱི་ཆིངས་དོན་
ལ་རྫོང་ལྟ་བྱས་པ། དཔུང་འཇུག་གཟིངས་གཞི་ཆེ་ཞིང་ཕན་ཚུན་ནས་བཙན་སྟོབས་ཀྱིས་དྲེགས་
པའི་དབང་གིས་ཆིངས་པ་རྣམས་ལ་གསན་འཇོག་མེད་པའི་ཆིངས་འགྲིག་དཀའ་བ་བྱུང་དོགས་
ནའང་། མཆོག་གསུམ་བསླུ་བ་མེད་པའི་ཐུགས་རྗེར་ལོ་བརྒྱད་ཀྱི་བར་ཞོད་འཇགས་ལྷོ་བོད་ཀྱི་
སྐྱེ་འགྲོ་རྣམས་བདེ་བ་ལ་འགོད་ཐུབ་པ་བྱུང་ནས་ལྔ་མཆོད་ཆེན་མོའི་ཉིན་བདེ་བར་འབྱོར།
191



ཉེར་བརྒྱད་ཀྱི་ཉིན་ལྷོར་འགྲོ་མི་ཉེ་འཁོར་བ་རྣམས་ཀྱིས་ངོས་ཀྱི་རིམ་གྲོར་དམིགས་འདུས་ཚོགས་
སུ་མང་ཇ་བཟང་པོའི་ཐོག་ལྕགས་ཀྲོལ་རེའི་ཕྱག་འགྱེད། ངོས་ལ་མཎྜལ་འབུལ་ནོད་བཅས་བྱུང་
བ་དང་བསྟུན་ཕྱོགས་འདུས་ཀྱི་སྐྱ་སེར་ཁ་ཤས་ལ་རྒྱང་འཕྲད་བཏང་། འདི་སྐབས་སྡེ་སྲིད་རིན་
པོ་ཆེ་ནས་རྒྱ་ནག་གི་སྐོར་ལ་ཕྱག་སམ་ཞིག་གནང་བྱུང་བའི་ལན་ཀྱང་ཕུལ། འདི་གོང་ནས་
སྔགས་གྲྭ་པ་རྣམས་ཀྱིས་ཆོས་སྲུངས་རྒྱ་མཚོའི་བསྐང་གསོ་ཟླ་གཅིག་ལྷག་ཙམ་མཛད་པའི་ཡོན་དུ་
ཁ་བཏགས་རེ་དང་སྨན་ཁ་རེ། བཅུ་བར་དུ་གསེར་ཞོ་རེ་བཅས་ཕུལ་ཞིང་། ཟླ་བ་བཅུ་གཉིས་
པའི་བརྒྱུད་མཆོད་ཆེན་མོའི་ཉིན་དགེ་སྐོས་པར་བཀའ་བསྒོ་ཚུལ་ལྟར་བྱས་ཏེ་སྒྲིགས་ལམ་ཀུན་
སྤྱོད་སོགས་ལ་དོ་གང་དམ་དགོས་པའི་རྒྱུ་མཚན་མོལ། ཟླ་བ་འདི་ནང་དུ་ལྷ་ཁང་དང་གཟིམ་
ཆུང་གི་ཤིང་རྩི་གཏོང་དགོས་རྣམས་ཀྱང་གྲུབ་ཅིང་། དེ་སྐབས་ཉི་འོད་དུ་རྒྱུན་རིང་སྡོད་དགོས་
བྱུང་བ་ཚེས་དགུའི་ཉིན་བཀའ་གདམས་ཕོ་བྲང་དུ་སྤོས་པ་དང་བསྟུན་ཉེ་འཁོར་བ་རྣམས་ཀྱིས་
དངོས་ཅག་རིང་དུ་འཚོ་བའི་རྟེན་འབྱུང་དུ་མཎྜལ་དངོས་འབུལ་བཅས་དང་འདུས་ཚོགས་སུ་
མང་ཇ་ཁ་ཤས་འདུག་པ་ཡང་དེ་ཉིན་ནས་གཏོང་བའི་མགོ་བཙུགས་ཤིང་། མཛོད་པས་ཀྱང་
ཆིངས་འགྲིག་ཆགས་བྱུང་ནས་བདེ་བར་སླེབས་པའི་ལེགས་སོར་ཚན་གྲངས་བཅས་འདུག་པར་
ཉེ་འཁོར་བ་ཚང་མ་དང་། དཔོན་མོ་དགེ་ཚུལ་མ་ཆོས་བསྐྱབས་སོགས་སེར་སྐྱ་ཕོན་ཆེ་བར་རྒྱང་
འཕྲད་བཏང་ཞིང་། འདུས་ཚོགས་སུ་ཡང་དངུལ་ཞོ་རེའི་ཕྱག་འགྱེད་ཕུལ། ་ཚེས་བཅུ་གཉིས་ཀྱི་
ཉིན་ཨེར་ཁེ་དྷའི་ཆིང་གི་སྡེ་ཐོག་ནས་དཔོན་བྷ་ལའི་ཧོང་ཐའི་ཇི་དེ་ཉིད་ཀྱི་དགོངས་རྫོགས་སུ་རྟ་
འབུལ་སོགས་ཁ་ཤས་འབྱོར་བའི་དགེ་བ་རྫོགས་བྱང་དུ་བསྔོས་ཏེ་སྨོན་ལམ་བཟང་པོ་བཏབ།
ཚེས་བཅུ་དྲུག་ལ་ཆེ་ཆེན་ཇུ་ནང་དང་ཁོང་རྣམ་རྒྱལ་སོགས་བྱང་འགྲུལ་འགའ་ཞིག་འབྱོར་བར་
རྒྱང་འཕྲད་དང་། དཔོན་པོ་གཉིས་ལ་ངོས་འཕྲད་དགོས་ཚུལ་ནན་ཆེ་བར་བརྟེན་ཚེས་བཅུ་
དགུའི་ཉིན་བཏང་། ལོ་འདི་ནང་དུ་མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་རིན་
པོ་ཆེ་རྒྱས་ཤིང་སྐྱེ་འགྲོ་ཡོངས་ལ་བདེ་སྐྱིད་བླ་ན་མེད་པ་འབྱུང་བའི་ཆེད་དང་། ཁྱད་པར་ལྷོ་
བོད་ཀྱི་སྐྱེ་འགྲོ་རྣམས་ལ་བདེ་སྐྱིད་བླ་ན་མེད་པ་འབྱུང་དུ་རེ་བའི་རིམ་གྲོར། ཆོས་གྲྭ་ཆེན་པོ་
འདིས་མཚོན་པའི་གཙང་རོང་ཁུལ་གྱི་རིས་མེད་པའི་དགོན་སྡེ་ཆེ་གྲྭ་ཚང་མར་མང་སྐོལ་བཏང་
བར་བཟང་ཇ་མཁར་ཉག་གི་ཁལ་བརྒྱ་དང་རེ་དགུ་ཉག་བཅུ་གཅིག: རྡོར་རིན་འགྱེད་བཅས་པ་
སྤོམས་བྲེ་ཚད་ཀྱི་འབྲུ་ཁལ་བདུན་ཁྲི་བདུན་བརྒྱ་སོ་གཉིས་ལྷག་ཙམ་ཐོབ་པར་གོས་དང་གྱོན་པའི་
192



རིགས། རྟ་སོགས་དང་། སོ་སོར་བསྔོ་རྟེན་རྣམ་གཞག །རྟེན་འགངས་ཆེ་བ་རྣམས་ཀྱི་དྲུང་དུ་
མཆོད་པ་སྣ་ལྔ་ཕོན་མི་ཆུང་བ་བཅས་ཕུལ་ཏེ་བསྟན་པ་རྒྱས་པ་དང་འགྲོ་ལ་ཕན་བདེ་བླ་ན་མེད་
པ་འབྱུང་བའི་སྨོན་ལམ་ཡང་དག་པ་བཏབ། ཉེར་གཉིས་ཀྱི་ཉིན་ནས་དུས་གཏོར་བསྐང་གསོ་
ཡང་གཟིམ་ཁང་དང་སྔགས་གྲྭ་གཉིས་ཀར་སྔར་ལྟར་ཚུགས་ཤིང་། འདི་གོང་འཇམ་དབྱངས་
གོང་མ་ཆེན་པོའི་གསེར་ཡིག་པ་ཡེ་ཤེས་དགེ་སློང་དང་། ཛ་སག་ཐུ་ངག་དབང་རྒྱ་མཚོ་བཅས་
འབྱོར་པས། ཉེར་ལྔའི་ཉིན་ངོས་འཕྲད་ཇ་གྲལ་བཅས་བཏང་ཐོག་གསེར་ཡིག་གནང་སྐྱེས་དང་
བཅས་པ་བླངས་ཤིང་། ཡེ་ཤེས་དགེ་སློང་གི་ངག་ནས། གོང་མ་རྒྱལ་པོའི་བཀའ་མངགས་ལ། །
ནས་ཆི་ཐོ་ཡོན་དང་། ཕྱག་ན་རྡོ་རྗེ། ཆོས་འབྱོར་རབ་འབྱམས་པ་སོགས་མཆོག་གི་སྤྲུལ་སྐུ་རིན་
པོ་ཆེ་གདན་འདྲེན་པར་ཆེད་གཉེར་སོང་ཡང་གལ་སྲིད་ཕེབས་པ་མ་གནང་ཚེ་ཁྱོད་ཀྱིས་ཀྱང་ཞལ་
བསྐུལ་ཞུས་གསུངས་བྱུང་ཚུལ་གྱི་འཕྲོས་པའང་བཏང་བྱུང་། དེ་ནས་འགྲུལ་སྡེབས་སོགས་ཀྱིས་
དངོས་འབུལ་དཔངས་མཐོ་བཅས་རྒྱུང་འཕྲད་དགོས་ཚུལ་བྱུང་བ་བཞིན་བཏང་། འཛིན་བྱེད་
ཅེས་པ་མེ་ཕོ་བྱི་ལོའི་གནམ་ལོ་གསར་དུ་ཚེས་པའི་དགའ་སྟོན་གྱི་གྲལ་དབུར་འགྲོ་མ་བདེ་ཡང་།
ཆོས་སྲུངས་རྒྱ་མཚོར་མཆོད་སྤྲིན་དང་། རྒྱ་ནག་གོང་མའི་མི་སྣ་སོགས་རྒྱ་སོག་བོད་གསུམ་གྱི་
མགྲོན་རྣམས་དགའ་སྟོན་གྱིས་མགུ་བར་བྱས།: རིམ་གྱིས་སྤྱི་སྐྱུར་དང་ཆོ་འཕྲུལ་ཆེན་པོ་བསྟན་
པའི་དུས་མཆོད་སོགས་ཀྱང་ཚུགས་པར་འདུས་ཚོགས་སྨོན་ལམ་འཕེལ་ཞིང་རྙེད་བཀུར་སྟོབ་མི་
ཕུན་སུམ་ཚོགས་པ་བཅས་བྱུང་ཞེས་གླེང་། ཚེས་དྲུག་གི་ཉིན་གོང་མ་རྒྱལ་པོའི་གསེར་ཡིག་གི་
ཡར་《 ལན་》དང་མི་སྣ་རྣམས་ལ་ཐོན་ཆས་བཟང་པོ་བསྟབས་ཤིང་། ་རྒྱ་ནག་ཕོ་བྲང་དུ་ཡོང་
དགོས་ཚུལ་གྱི་བཀའ་ངག་བསྒྱུར་བྱུང་བའི་ལན་དུ། ངེད་ལ་ལུང་རྟོགས་ཀྱི་ཡོན་ཏན་ཅི་ཡང་
མེད་པར་ཤར་ཕྱོགས་གོང་མའི་རྒྱལ་ཁབ་ཏུ་ཡོང་དགོས་སྩལ་བ་བདག་ཉིད་ལ་གཟིགས་དང་ཤིན་
ཏུ་མཐོ་བའི་བཀའ་སྩལ་ཡིན་འདུག་ཀྱང་། འབྲུམ་ནད་ལ་འཛེམ་དགོས་ཀྱི་དགག་བྱ་ཆེ་བ་
བཅས་ཁས་ལེན་ཞུ་མི་ནུས་འདུག་པས། དེ་དོན་ལྟར་ཁྱེད་མི་སྣ་སྦྲེལ་པོས་ཀྱང་ཞུ་གང་ལེགས་ཀྱི་
སྒོ་ནས་དགོངས་ཁྲོལ་ཡོང་བའི་གྲོགས་དོན་དགོས་ཚུལ་མོལ། ཚེས་བཅུ་གསུམ་གྱི་ཉིན་སྲད་རིན་
ཆེན་རྩེ་ནས་ཀྱིས་འདུས་ཚོགས་སུ་མང་ཇ་ཚ་གྲ་སོགས་སྔར་རྒྱུན་འཆག་མེད་བྱུང་། ཚེས་བཅུ་
དྲུག་གི་སྔ་དྲོ་སྦོ་ཤོག་ཐུ་རྒྱལ་པོས་རིང་འཚོའི་རྟེན་འབྱུང་སྐྱེལ་མི་བཏང་བྱུང་བ་འབྱོར་བ་དང་།
གཞུ་ཀུན་རའི་བླ་མ་བཅས་ལྷན་ཅིག་ཏུ་རིང་འཚོའི་མཎྜལ། - སོ་སོ་ནས་དངོས་འབུལ་དཔངས་
193



མཐོ་བ་བཅས་བཏེག་བྱུང་བ་དང་བསྟུན་བཀྲ་ཤིས་རྩེ་པ་སོགས་ཁ་ཤས་ལ་རྒྱང་འཕྲད་བཏང་།
ཕྱི་དྲོ་མ་ཎི་དགེ་བསྐུལ་བས་ཕྱོགས་མཐའ་དག་ནས་སྒྲིབ་སྦྱོང་ཚོགས་གསོག་ཏུ་འདུས་པའི་སྐྱེ་རྒུ་
སྟོང་ལ་ཉེ་བར་རྒྱང་འཕྲད་དགོས་ཟེར་བའི་འདོད་པའང་བསྐངས། འདི་དག་གི་སྐབས་སྔ་ཕྱིར་
འདོད་མོས་ཀྱི་རྩོམ་པ་ཁ་ཤས་དགོས་ཟེར་བ་བྱུང་བ་རྣམས་ཀྱང་འདོད་པ་ལྟར་བསྒྲུབས་ཤིང་།
ཐོར་གོ་རྡོ་རྗེ་ཐའི་ཇིའི་སྐོར་དང་ཚོགས་རམ་པ། རྒྱལ་པོ་ཁྲི་པ་དང་ཚེ་བརྟན་རྒྱལ་གཉིས་ཀྱི་བང་
ཕྱིན། ་དྷ་ལའི་དྷའི་ཆིང་གི་བང་ཕྱིན་སོགས་བྱང་འགྲུལ་པ་ཁ་ཤས་དང་། ཉེ་སྐོར་ནས་སེར་སྐྱ་དུ་
མ་སྔ་ཕྱིར་འདུས་པ་སོ་སོར་རིམ་གྱིས་རྒྱང་འཕྲད་བཏང་སྟེ་མི་སྣ་སོ་སོའི་ལན་འདེབས་ཀྱང་
བསྟར། ཟླ་བ་གཉིས་པའི་ཚེས་བཅུ་གསུམ་གྱི་ཉིན་འདུས་པ་རྒྱ་མཚོར་མང་ཇ་ཚ་གྲ་སྨན་ཁ་རེའི་
འགྱེད་དང་། དེ་མཐུན་གཙང་རོང་ཁུལ་གྱི་དགོན་ཁག་རྣམས་ལ་མང་ཇ་དར་འགྱེད་བཅས་
གཏོང་རྒྱུ་སྔ་གོང་ནས་རྫོང་སྟེ་བྱས། འདི་སྐབས་གྲྭ་ཚང་གསུམ་ནས་ཚོ་བསྡུས་ཀྱི་དགེ་འདུན་
ཉིས་བརྒྱ་ལྷག་པས་རྒྱལ་རྩེ་གཟུངས་འབུམ་ཟླ་གཅིག་ཙམ་གསུང་སྒྲོགས་མཛད་པར་རྒྱུན་པའི་
བསྙེན་བཀུར་ཕུན་སུམ་ཚོགས་པའི་ངོས་ཡོན་བཟང་པོས་མཉེས་པར་བྱས་ཤིང་། ངེད་རང་གི་
རིམ་གྲོར་དར་རྒྱས་སྒྲུབ་སྡེར་མ་ཎི་དུང་ཕྱུར་རིལ་སྒྲུབ་བཅས་མཛད་པར་རྒྱུན་པའི་བསྙེན་བཀུར་
དང་། ཡོན་དགེ་སློང་རེར་ཁ་བཏགས་ཉིན་བདེ་ལེགས། གསེར་མགུར་ཞོ། དངུལ་སྲང་།
ཡག་ཇུ་བར་ཁག - །ལྷོ་རས་ཡུག་རེ་རྣམས་ཕུལ་ཞིང་། གཞན་མ་རི་ཁྲོད་ཀྱི་སྡེ་རྣམས་སུ་ཡང་ཟླ་
བ་རེའི་བར་ཚེ་གཟུངས་མཛད་པར་བཀུར་བསྟི་ཡང་དག་བགྱིས། ཟླ་བ་གསུམ་པ་དཔོན་སློབ་
ཆས་ཐོག་ཏུ་གྲགས་པའི་སྐབས་འདུས་ཚོགས་སུ་ཕོགས་ཇ་ཚུལ་དང་དངོས་པོ་སྣ་ཚོགས་པའི་ཕྱག་ ་
འགྱེད་བཟང་པོ་སྔར་རྒྱུན་ལྟར་ཕུལ། འདུས་པ་རྒྱ་མཚོའི་དབུས་སུ་རིགས་ལུང་ཆོས་སྤྱོད་ལ་འགྲོ་
འདོད་ཆེ་ཡང་འབྲུམ་ནད་ལ་འཛེམ་བག་གིས་འགྲོ་མ་ཐུབ་རུང་། དཔུང་བཟང་གིས་ཞུས་པ་
ལས། སོ་ག་ནགས་མེ་མཆེད་པའི་མེ་ལྕེ་ཡིས། །མ་བསྒྲིམས་བཞིན་དུ་ཚང་ཚིང་ཀུན་བསྲེག་
ལྟར། །བཟླས་བརྗོད་མེ་ལ་ཚུལ་ཁྲིམས་རླུང་གིས་སྦྱར། །བརྩོན་འགྲུས་ཆེན་པོའི་མེ་ལྕེས་སྡིག་པ་
བསྲེག །ཇི་ལྟར་གངས་ལ་ཉི་མའི་འོད་ཟེར་གྱིས། - ། གདུངས་ན་གཟི་བརྗིད་མི་བཟོད་འཇུ་བ་
བཞིན། །ཚུལ་ཁྲིམས་ཉི་མའི་འོད་ཟེར་བཟླས་བརྗོད་ཀྱིས། །གདུངས་ན་སྡིག་པའི་གངས་ཀྱང་
ཟད་པར་འགྱུར། །མུན་ནག་སྨག་ལ་མར་མེ་ཕྱུང་བ་ཡིས། །མུན་ནག་མ་ལུས་སེལ་བར་བྱེད་པ་
བཞིན། །ཚེ་རབས་སྟོང་ནས་བསགས་པའི་སྡིག་པའི་མུན། །བཟླས་བརྗོད་མར་མེས་མྱུར་དུ་
་་194



སེལ་བར་བྱེད། ཅེས་གསུངས་པ་བཞིན། མཁན་སློབ་ཀྱི་སྤྱན་སྔར་ཇི་ལྟར་ཁས་བླངས་པའི་ལྷག་
པ་ཚུལ་ཁྲིམས་ཀྱི་བསླབ་པ་རིན་པོ་ཆེར་གཅེས་སྤྲས་སུ་བྱེད་པའི་སྒོ་ནས་ཡི་དམ་གྱི་ལྷ་དུ་མའི་
བསྙེན་སྒྲུབ་ལ་བརྩོན་པར་བྱར་ཡོད་པ་དང་། གོང་མ་ཆེན་པོར་དགོངས་པ་ཞུ་བདེ་བ་སོགས་
འབྲུམ་པ་མ་ཐར་བ་ཡང་རྐྱེན་ངན་དགེ་བའི་བཤེས་གཉེན་དུ་ཆེ་བ་བྱུང་ངོ་། ། ་་
སྨྲས་པ། དལ་འབྱོར་རྟེན་བཟང་ལན་ཅིག་ཐོབ་དུས་འདིར། །རྩེ་གཅིག་དམ་ཆོས་
བསྒྲུབ་པའི་ལོང་མེད་པར། །རྟག་ཏུ་གཞན་ངོ་བསྲུང་བས་འདའ་དགོས་སྐབས། །འབྲུམ་ནད་
མ་ཐར་བ་ཡང་གྲོགས་སུ་བཟུང་། །ས་ཡི་ཚངས་པ་འཇམ་དབྱངས་གོང་མའི་བཀས། ། །སྦྱངས་ ་
སྟོབས་ཡོན་ཏན་ཆུང་བའི་སྙོམ་ལས་པ། ། བདག་ལྟར་ཤར་ཕྱོགས་གོང་མའི་རྒྱལ་ཁབ་ཏུ། །
བསྟན་འགྲོའི་ཕན་བདེ་སྤེལ་ཕྱིར་ཤོག་ཅེས་གསུངས། །བཀའ་ནན་ལྕི་བ་རི་གཟར་རྦབ་ལྟ་བུ། །
བཟློག་པར་དཀའ་ཞིང་བསྟན་འགྲོར་ཕན་གྱུར་ན། །འགྲོ་བར་སྨོན་ཡང་རྣམ་གཡེང་མི་འཕེལ་
བ། །རྐྱེན་ངན་དགེ་བའི་བཤེས་གཉེན་ཆེན་པོར་བྱུང་། །མདོ་རྒྱུད་ཟབ་དོན་དཔག་པར་དཀའ་
བའི་གནད། །ཚུལ་བཞིན་མ་རྟོགས་རྒྱ་ཆེའི་བཤད་རྩོམ་སོགས། །མཁས་པའི་གནས་ལུགས་
ཀུན་ལ་མི་མཁས་ཀྱང་། ། སྤྲོས་པའི་མཚན་མ་རྣམས་ལ་བདག་མི་སྤྲོ། །དེ་ཕྱིར་རྟག་ཏུ་ཚུལ་
ཁྲིམས་གཙང་ལྡན་ཞིང་། ་རིས་མེད་བསྟན་འགྲོར་གུས་དང་བརྩེ་སེམས་ཀྱིས། །ཐུབ་བསྟན་
ཉམས་པ་མེད་པར་འཛིན་པ་ལ། །བློ་བཟང་གྲགས་པའི་དཔལ་དང་མཚུངས་གྱུར་ཅིག །ཅེས་
རང་ལོ་སོ་བཞི་ཡན་ལ་ཐོས་བསམ་སྒོམ་གསུམ་བསྙེན་སྒྲུབ་སོགས་སྤེལ་མར་བགྱིས་པའི་སྐབས་ཏེ་
་ ་ བདུན་པའོ། ། ། །
་་་་་་་་་་་
ལེའུ་བརྒྱད་པ། སྐུ་གསུང་ཐུགས་རྟེན་བཞེངས་མཆོད་དང་།. ས་མེད་འགྲོ་
་ བའི་བཞེད་དོན་བསྐངས་ཤིང་ལྷ་གཅིག་རྒྱལ་དབང་དྲུག་པའི་མཁན་
་ ་ . སློབ་གཅིག་ལྕོགས་སྡོམ་པ་གནང་ཚུལ། ： ་་་
，
་ ༈ འདི་སྐབས་ཐོས་བསམ་གླིང་པ་རྗེ་ཞལ་སྔ་ནས་འཇམ་དབྱངས་ཆོས་འཕེལ་བས་སྔ་མོ་
ནས་བསྐུལ་བ་ལྟར་ལམ་གྱི་གཙོ་བོ་རྣམ་གསུམ་གྱི་འགྲེལ་བ་ཞིག་རྩོམ་པའི་མགོ་བརྩམས། ཉེར་
གསུམ་གྱི་ཉིན་ཉི་ཐང་ཞབས་དྲུང་རྒྱ་ནག་ནས་འབྱོར་བ་དང་ལྷན་ཅིག་དཔོན་མོ་ཆོས་བསྐྱབས་
195



སོགས་སེར་སྐྱ་དུ་མར་རྒྱང་འཕྲད་བཏང་ཞིང་། ཟླ་བ་བཞི་པའི་ཚེས་དྲུག་གི་ཉིན་དཔོན་མོ་ཆོས་
བསྐྱབས་དང་བཀྲ་ཤིས་རྣམ་རྒྱལ་གཉིས་ལ་ངོས་འཕྲད་དང་ཟླ་བོ་བྱིངས་ལ་རྒྱང་འཕྲད་བཏང་
ནས་ཐོན་ཆས་བསྟབས། ཚེས་དགུའི་ཉིན་ཚེ་དབང་རབ་བརྟན་གྱི་བང་ཕྱིན་དང་། ཉེར་བཞིའི་ .
ཉིན་དཔོན་མོ་དཀར་མོ་འཚོ་སོགས་འབྱོར་བ་དང་བསྟུན་སེར་སྐྱ་དུ་མར་རྒྱང་འཕྲད་དང་།
བང་ཕྱིན་ངོ་བོར་ངོས་འཕྲད་བཏང་ནས་འབྱོར་ལན་ཐོན་ཆས་བཅས་བསྟར། འདི་གོང་སྔགས་
གྲྭ་པ་རྣམས་ཀྱིས་ཆོས་སྲུངས་རྒྱ་མཚོའི་བསྐང་གསོའི་དབྱངས་སྦྱོང་མཛད་པར། -ཉེར་ལྔའི་ཉིན་
མགོན་པོའི་གངས་འགུལ་མ་དང་། དཔལ་ལྡན་གཉན་རེ་མ་སོགས་ཀྱི་དབྱངས་ཕུད་བྱུང་བ་ཉན་
པ་དང་བསྟུན་རྒྱང་འཕྲད་བཏང་ཞིང་རིང་འཚོའི་མཎྜལ་ཡང་བྱུང་། དེ་མཐུན་སྔགས་གྲྭར་
མདའ་དར་སྣ་ལྔ་དང་། ཆོས་སྲུངས་རྒྱ་མཚོའི་བསྐང་ཐང་རས་བྲིས་རྒྱབ་ཏུ་རྩ་སྔགས་དང་ལས་
རབ་འབྱམས་ཀྱི་འཕྲིན་འཆོལ་སྤེལ་ཚིག་བྲིས་པ། : གོང་བ་མཐོན་ཐི་བཟང་སྒྲིག་དང་བར་
མཚམས་སུ་ལྕེ་ལེ་བརྩེགས་པའི་འཕན་ཆུང་གིས་སྤ་བ་ཀུན་དགའ་ར་བའི་གསེང་གཡབས་འཁོར་
བ་གོས་དར་ཚོས་སྒྲིགས་ཀྱི་རྒྱལ་མཚན། ཕྱེ་ཕུར་བཞི། འཕན་གཉིས་རྣམས་སྦྱོར་འཇགས་
དང་། སྤྱི་འགྱེད་དུ་བཀྲས་བཏགས་བརྒྱ་དང་བརྒྱད་ཅུ། དངུལ་སྲང་ལྔ་བཅུ་ང་བཞི། སྨན་
བར་ཁ་ཕྱེད་སུམ་བརྒྱ། ཤལ་པ་དཀར་དམར་གསུམ། བན་ཆས། རྟ་སྒ། སོག་བོད་ཀྱི་གྱོན་པ།
རས་ཆ་རྣམས་དང་། བསྔོ་རྟེན་རྣམ་གཞག་གཟབ་རྒྱས་བཅས་ཕུལ། ཟླ་བ་ལྔ་པ་སྨོན་ལམ་ཆེན་
མོའི་སྐབས་སུ་གོས་སྐུའི་ཞལ་མཇལ་དུ་འདུས་པའི་སྐྱེ་བོ་ཕོན་ཆེ་ཞིང་ཡུལ་གཤིས་ལེགས་པ་སོགས་
རྟེན་འབྲེལ་ཕུན་སུམ་ཚོགས་པ་བྱུང་ཞེས་གླེང་། འདི་གོང་ལ་མོ་ཆོས་སྐྱོང་ཆེན་པོའི་དྲུང་ཡིག་པ་
བསོད་ནམས་གྲགས་པས། མགོན་པོ་གྲི་གུག་གི་བསྐང་གསོ། ཚེར་གསེབ་བསྟན་མའི་མཆོད་
གཏོར་འབུལ་ཚུལ་སོགས་གསར་རྩོམ་དགོས་ཚུལ་ནན་ཆེར་བྱུང་བ་རྣམས་བརྩམས་ནས་བསྐུར་
ཞིང་། ཉེར་དྲུག་གི་ཉིན་རྗེ་དྲུང་དགེ་འདུན་ཆོས་རྒྱལ་དབང་ཕྱུག་ཞིང་གཞན་དུ་གཤེགས་པའི་
དགོངས་རྫོགས་ཀྱི་བསྔོ་རྟེན་སྐྱེལ་མི་འབྱོར་བར་ཕྱོགས་བཅུ་དུས་གསུམ་གྱི་རྒྱལ་བ་སྲས་དང་
བཅས་པ་ཐམས་ཅད་སྤྱན་འདྲེན་མོས་གུས་ཀྱིས། དེ་དག་གི་སྤྱན་སྔར། ཐུགས་ཟག་པ་མེད་
པས་དགེ་བའི་ཚོགས་རླབས་པོ་ཆེ་བསྐལ་པ་རྒྱ་མཚོར་བསྐྲུན་པ་རྣམས་ཡོངས་སུ་རྫོགས་པའི་བསྔོ་
བ་དང་། ཇི་ལྟར་ཐུགས་བསྐྱེད་པའི་འབྲས་བུ་མཐའ་དག་ཕ་མར་གྱུར་པའི་འགྲོ་བ་ཐམས་ཅད་
ལ་འབྱོར་བར་གྱུར་ཅིག་པའི་སྨོན་ལམ་བཏབ་ཅིང་། སྐུའི་ཡང་སྲིད་མྱུར་ཕེབས་ཀྱི་གསོལ་
196



འདེབས་ཤིག་ཀྱང་དགོས་ཚུལ་ལྟར་བརྩམས་ཏེ་བསྐུར། གཞན་ཡང་སྔ་ཕྱིར་སོ་སོའི་འདོད་མོས་
ཀྱི་རྩོམ་པ་འདྲ་དགོས་ཟེར་མི་བྱུང་བ་རྣམས་ཀྱི་འདོད་པའང་རིམ་བཞིན་བསྐངས། ཟླ་བ་དྲུག་
པའི་ཚེས་གཉིས་ཀྱི་ཉིན་འཇམ་དབྱངས་གོང་མ་རྒྱལ་པོའི་གསེར་ཡིག་པ་བསྟན་པ་གསལ་བྱེད་
ཅན་སུམ་ཅུ་སྐོར་འབྱོར་པས་ཚེས་ལྔ་ལ་མི་སྣ་ངོ་བོར་ངོས་འཕྲད་བཏང་ཐོག་ཐམ་ཁ་གནང་སྐྱེས་
དང་བཅས་པ་བླངས་ཤིང་། མི་སྣའི་གཡོག་འགྲུལ་སྡེབས་དང་བཅས་པ། ལྷ་རྩེ་འོག་མིན་གླིང་
པ་འདུས་ཚོགས་བཅས་ནས་དངོས་འབུལ་དཔངས་མཐོ་བ་བཏེག་སྟེ་རྒྱང་འཕྲད་དགོས་ཚུལ་
ལྟར་བཏང་ཞིང་མེ་ཏོག་གཏོར། དེ་ནས་འོག་མིན་གླིང་པ་གྲྭ་རིགས་རྣམས་ལ་མང་འགྱེད་རྣམ་
གཞག་དང་བཅས་པའི་བསྙེན་བཀུར་བསྟབས། ཚེས་བཅུའི་ཉིན་བསྟན་པ་གསལ་བྱེད་ལ་
འཇམ་དབྱངས་ནག་པོའི་རྗེས་གནང་དང་། ཕྱི་ཉིན་མི་སྣ་ངོ་བོ་གསུམ་ལ་སྤྱན་རས་གཟིགས་
ཕྱག་བཞི་པའི་རྗེས་གནང་ཞིག་དགོས་ཚུལ་བཞིན་བགྱིས། ཚེས་བཅོ་ལྔའི་ཉིན་གོང་མ་རྒྱལ་པོའི་
མི་སྣ་རྣམས་ལ་གསེར་ཡིག་གི་ལན་ཐོན་ཆས་དང་བཅས་པ་བསྟབས་ཏེ། སྔ་སོར་ཕོ་བྲང་དུ་ཡོང་
དགོས་ཚུལ་བཀའ་ཕེབས་པའི་སྐོར་ལ་བསེད་བཀྲོལ་ཞུ་དགོས་ལུགས་ཀྱི་རྒྱུ་མཚན་མོལ་ཞིང་། ཟླ་
བོ་རྣམས་ལ་རྒྱང་འཕྲད་ཐོག་དམིགས་བརྩེ་མ་དང་མ་ཎིའི་ལུང་དགོས་ཚུལ་ལྟར་བྱས། དེ་ནས་
དབྱར་ཆོས་ཀྱང་སྔར་ལྟར་ཚུགས་ཤིང་། སྔ་གོང་ཐོས་བསམ་གླིང་པ་ཞལ་སྔ་ནས་འཇམ་དབྱངས་
ཆོས་འཕེལ་གྱིས་ལམ་གྱི་གཙོ་བོ་རྣམ་གསུམ་གྱི་རྣམ་བཤད་ཅིག་གསར་རྩོམ་དགོས་ཚུལ་བྱུང་བདེ་
ཡང་མཚམས་ཁོངས་སུ་བསྙེན་སྒྲུབ་ཀྱི་སེང་དབར་ལ་བགྱིས་པས་ཟླ་བ་འདི་ཁའི་ཉེར་ལྔའི་ཉིན་
རྫོགས་པར་ཚར། ཟླ་བ་བདུན་པའི་ཚེས་བཅུ་གཉིས་ཀྱི་ཉིན་ངམ་རིང་གྲྭ་སྐོར་དུ་འབྱོན་མི་སེ་ར་
ཐེག་ཆེན་གླིང་པ་ཁ་ཤས་དང་། གཞན་མ་ཕྱོགས་འདུས་ཀྱི་སེར་སྐྱ་དུ་མར་རྒྱང་འཕྲད་བཏང་།
དབྱོར་གནས་ཐོག་འདུས་པ་རྒྱ་མཚོར་དངུལ་ཞོ་རེའི་ཕྱག་འགྱེད་ཕུལ།: ཉེར་ལྔའི་ཉིན་འདི་ཁའི་
ཚོགས་ཆེན་དང་སྔགས་གྲྭའི་ཆོས་ཁྲིམས་གསར་རྙིང་ལ་ངོས་འཕྲོད་བཏང་བ་དང་བསྟུན། དེ་
དག་གི་ཟླ་བོ་རྣམས་དང་ཕྱོགས་འདུས་ཀྱི་སེར་སྐྱ་དུ་མར་རྒྱང་འཕྲད་བཏང་། ཟླ་བ་བརྒྱད་པའི་
ཚེས་བཅུའི་ཉིན་གངས་ཅན་ཆོས་འཕེལ་གྱི་སྤྱི་བསོད་པ་རྣམས་ལ་མང་འགྱེད་ཚ་གྲ་སོགས་སྔར་
རྒྱུན་བཞིན་དང་རྒྱུང་འཕྲད་དགོས་གསུང་བའི་ཐུགས་བཞེད་ཀྱང་བསྒྲུབས། ཚེས་བཅོ་བརྒྱད་
ལ་འདི་ཁའི་སློབ་དཔོན་རྣམ་པ་ཆོས་ཁྲིམས་པ་སོགས་ལ་སྣར་ཐང་བརྒྱ་རྩ་ནས་འབྱུང་བའི་རྣམ་
པར་རྒྱལ་མའི་རྗེས་གནང་ཞིག་ཕུལ། ཉེར་གཉིས་ཀྱི་ཉིན་ཨོས་ཅོད་ཁ་དན་བཱ་དུར་སོགས་ཁུ་
197



ཤས་འབྱོར་བས་བདོག་པའི་སྐྱེས་དུ་མ་བཏེག་བྱུང་བར་རྒྱང་འཕྲད་བཏང་བ་དང་། དེ་རྗེས་
ཞག་ཤས་ནས་ཨོས་ཅོད་ཁ་དན་བཱ་དུར་ངོ་བོ་ལྔ་ལ་ངོས་འཕྲད་དང་བསྟུན་ཨ་མདོ་སོགས་ཕྱོགས་
འདུས་ཀྱི་སེར་སྐྱ་མང་པོར་རྒྱང་འཕྲད་མེ་ཏོག་འཐོར་བ་སོགས་བྱས། ཟླ་བ་བརྒྱད་པ་ཕྱི་མའི་
ཚེས་གསུམ་ གྱི་ ཉིན་མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་
འཁྲུངས་རབ་སྣང་བརྙན་བཅུ་བཞི་དང་། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་
འཁྲུངས་རབ་སྣང་བརྙན་བཅུ་བཞི་བཅས་གསར་བཞེངས་གྲུབ་པར་གཟུངས་འབུལ་དམ་པའི་
ཕྱག་བཞེས་འཁྲུལ་མེད་ལྟར་དགོས་པའི་རྒྱུ་མཚན་མོལ། ཚེས་ལྔའི་ཉིན་ཁུ་ཐུ་ལུའི་སྲས་མོ་དགེ་
ཚུལ་མ་ཨ་ཐིག་ལ་སྐྱབས་འགྲོ་དང་དམིགས་བརྩེ་མ། སྒྲོལ་མ་གསུམ་གྱི་ལུང་དགོས་ཚུལ་ལྟར་
བཀླགས་ཤིང་། གཞན་མ་སེར་སྐྱའི་ཚོགས་དུ་མར་རྒྱང་འཕྲད་བཏང་། འདི་སྐབས་རྒྱུད་གསེར་
གཉིས་ཞ་ལུ་བ་སོགས་སྤྱི་བསོད་པ་རྣམས་རིམ་གྱིས་འབྱོར་བར་ཡང་ཞབས་ཏོག་ལེགས་པར་ཕུལ་
ཞིང་། ་ ་ཨེར་ཁེ་ནོ་ཡོན་མ་འཚོ་བའི་བསྔོ་རྟེན་སྐྱེལ་མི་འབྱོར་བར་བསྔོ་སྨོན་ཡང་དག་བགྱིས།
ཚེས་བརྒྱད་ནས་འདི་ཁའི་གྲྭ་ཚང་ཁག་ཚོ་བསྡུས་ཀྱིས་བཀའ་འགྱུར་རིན་པོ་ཆེ་གསུང་སྒྲོགས་ .
བཙུགས་པར་རྒྱུན་གྱི་ཞབས་ཏོག་དང་ཡོན་བཟང་པོ་བསྟབས། ཚེས་བཅུ་དྲུག་ལ་ཕུན་ཚོགས་
གླིང་པ་དབུ་ཆོས་གྲྭ་རིགས་སོགས་བརྒྱ་སྐོར་གྱིས་དངོས་འབུལ་མཎྜལ་དང་བཅས་བཏེག་ངོས་
རིང་འཚོའི་རྟེན་འབྲེལ་བསྒྲིགས་བྱུང་བར་སློག་ཆ་དང་མང་འགྱེད་སོགས་ཕུལ། ཉེར་གསུམ་གྱི་
ཉིན་མཁན་ཆེན་རྒྱལ་བའི་དབང་པོ་ ཐམས་ཅད་མཁྱེན་པ་ཆེན་པོར་ཞབས་བརྟན་གསོལ་
འདེབས་ཞུ་རྟེན་རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་བཀྲ་ཤིས་ལི་མ། དངུལ་
དཀར་གྱི་མཎྜལ་ཁ་བཏགས་ཀུན་བཟང་མཆོད་སྤྲིན་མས་བརྒྱན་པ། ན་བཟའ། བཞུགས་སྟན།
སྐུ་སྙེ། གསེར་དངུལ་གྱི་ཉེར་སྤྱད། གོས་བཟང་པོའི་བླ་རེ། རྟེན་ཁེབས། ཆུ་རྡོག་འཁོར་དྲུག་
སོགས་ཀྱི་མགོ་ཚན་དང་། མཛོད་གོས་སྣ་ཚོགས། བྱང་སྨན། ལིང་། རས་སོགས་དངོས་པོ་
སྤུས་གཙང་བ་བསྒྲིགས་པའི་ཚན་གྲངས་ཉེར་གཅིག་དང་། སྡེ་སྲིད་རིན་པོ་ཆེར།, ་སྒྲོལ་དཀར་
ཡིད་བཞིན་འཁོར་ལོའི་སྣང་བརྙན་བྱོན་ལེགས་པ། དངུལ་གྱི་མཎྜལ། བླ་བྲེ། རྟེན་ཁེབས།
ཇ་སོགས་ཀྱི་མགོ་ཚན་ཡོད་པའི་ཚན་གྲངས་སྤུས་གཙང་བ་བཅུ་གཅིག །དེ་མཐུན་ཞབས་བརྟན་
ལ་དམིགས་པའི་སྐུ་ཞབས་གྲྭ་ཚང་། སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་
ལྗོངས་སོགས་སུ་མང་འགྱེད་བསྔོ་རྟེན་རྣམ་གཞག་དང་བཅས་འབུལ་བ་དང་། ལྷོ་བོད་ཀྱི་ཆིངས་
198་



དོན་འགྲིག་པའི་སྐོར་གྱི་རྒྱུ་མཚན་ཞུ་བ་བཅས་མཛོད་པ་རྫོང་ལྟ་བྱས་པ་དང་བསྟུན་པོ་ཏ་ལའི་
གསེར་གདུང་རིན་པོ་ཆེ་སོགས་ལྷ་ཁང་གསར་རྙིང་རྣམས་དང་། ལྷ་སའི་ཇོ་ཞལ་རྣམ་གཉིས་ལ་
སོགས་པའི་མཆོད་ཁང་རྣམས་སུ་མཆོད་པ་སྣ་ལྔ་རྒྱས་པའི་ཐོག་གསེར་གདུང་རིན་པོ་ཆེར་ལིང་
ཡུག་ཚོས་སྣ་ལྔའི་སྙན་ཤལ་དང་། དངུལ་གྱི་མཎྜལ། མཆོད་ཐེས་སུ་དངུལ་རྟ་རྨིག་མ། ཇོ་བོ་
ཤཱཀྱ་མུ་ནེར་དར་ཡུག་ལྔའི་སྙན་ཤལ་དང་དངུལ་གྱི་མཎྜལ། ཞག་དུ་མའི་བར་མཆོད་པ་སྣ་ལྔ་
རྒྱས་པ་དང་། གཞན་མ་ལྷ་ཁང་སོ་སོར་དར་ཡུག །མཛོད་བཏགས་ལེགས་པ་སོགས་ཀྱི་སྙན་
དར། དཔལ་ལྷ་ལྕོག་ཏུ་མཆོད་གཏོར་གཟབ་རྒྱས་ཐོག་སྤྱན་གཟིགས་མདའ་དེར། ཟླ་གཅིག་
བར་དུ་གྲྭ་པ་བརྒྱད་ཀྱིས་བསྐང་གསོ་མཛད་རྒྱུ་བཅས། གོང་གསལ་ལྷ་ཁང་སོ་སོའི་མཆོད་འབུལ་
བ་དང་། བསྐང་གསོ་བ་རྣམས་ལ་ཡང་བསྙེན་བཀུར་ཡོན་སོགས་གཟབ་རྒྱས་དགོས་ཚུལ་མོལ།
འདི་སྐབས་ཟི་ལིང་ནས་ཇ་ཚུལ་བསྒྲུབ་མི་རྣམས་འབྱོར་ཞིང་། ཁོང་ཚོའི་ཟེར་རིགས་ལ་གོང་མ་
རྒྱལ་པོས་ངེད་རྒྱ་ནག་ཕོ་བྲང་དུ་ཡོང་དགོས་ཀྱི་བསླབ་སྟོན་གནང་བར་སྦོ་ཤོག་ཐུ་རྒྱལ་པོས་
བཀག་པར་བརྟེན་རྒྱ་ནག་ནས་སྤོ་ཤོག་ཐུ་བཅོམ་པ་ཡིན་ཟེར་བ་སོགས་ཀྱི་གླེང་བརྗོད་སྣ་ཚོགས་
འདུག་ཅེས་གླེང་བ། བོད་སོག་གཡོ་ཅན་འགའ་ཞིག་གིས་བཅོས་གཏམ་ལ་རི་བོང་ཆལ་སྒྲོགས་ལྟ་
བུ་བྱུང་འདྲ་བ་ལས། ངེད་རང་འབྲུམ་པ་མ་ཐར་བའི་རྐྱེན་གྱིས་འགྲོ་མ་བདེ་བ་ཀུན་ཤེས་ལྟར་
ཡིན་ཅིང། དེར་མ་ཟད་དེ་སྐོར་གྱི་མི་སྣ་ཐོག་མར་གནང་བ་ནས་གཟུངས་《 བཟུང་》ཐམས་
ཅད་ལ་འབྲུམ་ནད་མ་ཐར་བའི་གཤིས་ཀྱིས་དགོངས་པ་དགོས་ཚུལ་ཞུས་པ་ལས་གཞན་མ་རྒྱུ་
མཚན་གང་ཡང་མེད་པ་མི་སྣ་རིམ་ཅན་རྒྱུས་ཆེན་ལས། གཏམ་འཆོལ་ལ་ངེས་པ་ཅི་ཡོད་བྲག་རྩ་
ལྟ་བུ་ཡིན་སྙམ་པ་བྱུང་། ཉེར་བདུན་གྱི་ཉིན་ཟིན་ནང་སོ་དང་ཞིང་སྐྱོང་དཔོན་པོ་སོགས་འབྱོར་
བས་དངོས་པོ་དཔངས་མཐོ་བའི་སྐྱེས་བཅས་བྱུང་བར་ངོ་བོར་ངོས་འཕྲད་དང་བྱིངས་ལ་རྒྱང་
འཕྲད་བཏང་། དེ་ནས་བདུན་ཕྲག་གཅིག་གི་བར་རྗེ་བཙུན་རྣམ་པར་རྒྱལ་མའི་བསྙེན་སྒྲུབ་ལ་
འགྲུས་པར་བྱས། ཟླ་བ་དགུ་པའི་ཚེས་དྲུག་གི་ཉིན་སེམས་དཔའ་ཆེན་པོའི་གྲྭ་པ་གཅིག་གི་
གཙོས་བྱང་འགྲུལ་པ་ཁས་ཤས་ཀྱིས་དངོས་འབུལ་དུ་མ་དང་བཅས་རྒྱང་འཕྲད་དགོས་ཟེར་བའི་
འདོད་པ་བསྐངས་ཤིང་། འདི་ཉིན་སྡེ་སྲིད་རིན་པོ་ཆེ་ནས་འབྲུག་ཕྱོགས་སུ་ཆིངས་དོན་སྐོར་ལ་
ངོ་ཚབ་ཤེས་རྩོལ་གཏོང་དགོས་ཀྱི་ཕྱག་ཐམ་རྫོང་སྐྱེལ་འབྱོར་པ་བཞིན་ས་སྐྱ་རྩེད་གདོང་གཉིས་
དང་བསྟུན་ནས་དཀའ་ཆེན་ནོར་བུ་རྫོང་སྟ་བྱས་ངོས་དེ་ཁའི་གནས་ཚུལ་ཕུལ། ཚེས་བཅུ་བཞིའི་
199



ཉིན་ནས་སྔགས་གྲྭར་ཆོས་སྲུངས་རྒྱ་མཚོའི་བསྐང་གསོ་ཟླ་སྐོར་བཙུགས་པར་རྒྱུན་གྱི་ཞབས་ཏོག་
དང་། ཡོན་དུ་ཁ་བཏགས། རྡོར་དྲིལ། གྱོན་པའི་རིགས། སློབ་དཔོན་དབུ་ཆོས་སོགས་ལ་
བསྔོ་རྟེན་རྣམ་གཞག་དང་བཅས་གཟབས་ཏེ་ཕུལ་ཞིང་། དེ་མཐུན་འདི་ཁའི་རྒྱུན་བསྐང་བ་
རྣམས་ལ་ཡང་ཁ་བཏགས། དངུལ་སྲང་རེའི་འགྱེད་བཅས་དང་། སྟོན་ཆོས་གཉིས་པའི་ཐོག་
དངུལ་སྲང་ཉིས་བརྒྱ་དང་། རྟ་དྲུག་ཅུ་རེ་གསུམ་གྱི་ཕྱག་འགྱེད་དང་བསྔོ་རྟེན་རྣམ་གཞག །དེ་
མཐུན་གངས་ཅན་ཆོས་འཕེལ་སོགས་ཉེ་སྐོར་གྱི་དགོན་ཆེ་ཁ་བརྒྱད་ལ་མང་ཇ། བསྔོ་རྟེན་རྣམ་
གཞག །སྤྱི་འགྱེད་དུ་རྟ་སུམ་ཅུ་རྣམས་ཕུལ། དེ་ནས་ཁམས་སོགས་ཨ་མདོ་བའི་རིགས་ཕོན་ཆེ་
བ་སྔ་ཕྱིར་འབྱོར་པས་རྟ་སོགས་དངོས་པོ་སྣ་ཚོགས་པའི་སྐྱེས་དང་བཅས་རྒྱང་འཕྲད་དགོས་ཚུལ་
བྱུང་བ་རྣམས་ཀྱི་འདོད་པ་ཡང་རིམ་བཞིན་བསྐངས། ཟླ་བ་བཅུ་པའི་ཚེས་བདུན་གྱི་ཉིན་མཛོད་
པ་དབུས་ནས་འབྱོར། ཚེས་བཅུ་གསུམ་ལ་གཡང་བ་མེར་རྒན་ཆོས་རྗེ་སོགས་ལ་རྒྱང་འཕྲད་
དང་། རབ་འབྱམས་པ་བློ་བཟང་བཀྲ་ཤིས་ལྔ་པ་དགོན་དུ་བླ་མར་གཏོང་རྒྱུའི་ ཐོན་ཆས་
བསྟབས་ནས་བསྟན་པ་རིན་པོ་ཆེའི་ཞབས་འདེགས་སུ་འགྱུར་ཆེ་དགོས་ཚུལ་ངོས་ཀྱིས་མོལ།
འདི་གོང་འདར་དར་རྒྱས་གླིང་བའི་བླ་མ་དཔལ་འབྱོར་ཚུལ་ཁྲིམས་ཀྱིས་ཡཀྟ་ལྷ་མོའི་གཏོར་ཆོག་
གསར་རྩོམ་དགོས་ཚུལ་བྱུང་བ་བཞིན་བགྱིས། ཟླ་བ་བཅུ་གཅིག་པའི་ཚེས་གཅིག་ནས་དགུན་
ཆོས་དང་པོ་ཚུགས་ཤིང་ཕོགས་བཞེས་པ་ཉིས་སྟོང་སུམ་བརྒྱ་ལྷག་པ་བྱུང་བས་དགེ་འདུན་འདུས་
ཚོགས་ཤིན་ཏུ་ཆེ་ཞེས་གྲྭ་བགྲེས་དག་གླེང་བ་བྱུང་འདུག །འདི་སྐབས་དམར་ཁམས་སྐུ་སྐྱེ་སོགས་
བྱང་འགྲུལ་པ་ཁ་ཤས་དང་། སྦོ་ཤོག་ཐུ་ཇུ་ནང་གི་སྲས་བསྟན་འཛིན་མེར་རྒན་ནོ་ཡོན་དང་།
བསྟན་འཛིན་བཱ་དུར་ཧོང་ཐའི་ཇི། རབ་འབྱམས་པ་ལྷ་བཙུན་བློ་བཟང་དོན་གྲུབ་གསུམ་ལ་འཚོ་
བའི་བསྔོ་རྟེན་སྐྱེལ་མི་སོགས་རིམ་གྱིས་འབྱོར་པ་སོ་སོར་རྒྱང་འཕྲད་དང་། སོ་སོའི་དངོས་
འབུལ་བསྔོ་རྟེན་བཅས་ཕོན་ཆེ་བ་འདུག་པ་རྣམས་བླངས་ཏེ་བསྔོ་བ་སྨོན་ལམ་ཡང་དག་པར་
བགྱིས་ཤིང་། ལ་ཐགས་ནས་རྒྱལ་མོ་དཔལ་མཛེས་ཕུན་ཚོགས་ཀྱིས་ལུགས་ཟུང་དང་འབྲེལ་བའི་
བསླབ་བྱ་ཞིག་དགོས་ཚུལ་བྱུང་བ་བཞིན་གསར་རྩོམ་དང་བརྒྱུད་མཆོད་ཆེན་མོའི་ཉིན་ནས་
བཟུངས་རྗེ་བཙུན་རྣམ་པར་རྒྱལ་མའི་བསྙེན་པ་ཞིག་ལ་བརྩོན་པར་བྱས། གོང་མ་རྒྱལ་པོའི་མི་
སྣ་དཔོན་ཆུང་དང་། ལྡེམ་ཆི་དགེ་སློང་ཅན། གཞུང་སྐུ་ཚབ་མགྲོན་གཉེར་འབྲི་ལུང་ནས་
བཅས་འབྱོར་པས། ཚེས་བཅོ་ལྔའི་ཉིན་གོང་མའི་མི་སྣ་གཉིས་དང་། མགྲོན་གཉེར་འབྲི་ལུང་
200



པ་བཅས་བར་ངོས་འཕྲད་བཏང་ཐོག་ཐམ་ཁ་གནང་སྐྱེས་དང་བཅས་པ་བླངས་ཤིང་། མི་སྣ་
གཉིས་ཀྱི་ངག་ནས་སྔ་སོར་ནས་ཆི་ཐོ་ཡོན་སྐབས་རྒྱ་ནག་ལ་ཕེབས་དགོས་པའི་བསླབ་སྟོན་ཞུས་
ཀྱང་། སྐུ་འབྲུམ་གྱི་དོགས་པ་སོགས་ཀྱིས་ཕེབས་མ་བདེ་ཚུལ་མི་སྣ་སྔོན་མས་ཞུས་པར་བརྟེན་
གོང་མ་དགོངས་འཚོམ་ཤིན་ཏུ་ཆེ་བ་འདུག །ད་སྒོས་ཁྱེད་ཚོས་རྒྱ་ནག་ལ་ཕེབས་དགོས་པའི་
བསླབ་སྟོན་ཞུས་ཕེབས་བྱུང་ཟེར་ཏེ་བཀའ་བསྒྱུར་བྱུང་བར། མི་སྣ་རྣམས་ལ་ཞབས་ཏོག་ཆེར་མི་
འདུག་ཀྱང་དགུ་གཏོར་གྱི་གཟིགས་མོ་དང་ལོ་གསར་བཅས་ཞག་ཤས་བཞུགས་དགོས་ཤིང་། དེ་
ནས་ཐམ་ཁ་ལ་བལྟས་པའི་གསལ་རིམ་འབུལ་བྱེད་བྱས་ངོས་མི་སྣའི་ཟླ་བོ་རྣམས་དང་གཞན་མ་
སེར་སྐྱ་ཁ་ཤས་ལ་རྒྱུང་འཕྲད་དང་། ་ ཚེས་བཅུ་བདུན་ལ་ཐོར་ཁོ་ཨཱ་ཡུ་ཥེའི་མི་སྣ་ངོ་མར་ངོས་
འཕྲད་དང་བྱིངས་ལ་རྒྱང་འཕྲད་བཏང་།་གཞན་ཡང་སྔོན་དུ་དམིགས་བསལ་འཁོད་པ་རྣམས་
ཀྱི་ཁོངས་སུ་མ་གཏོགས་པའི་ལོ་འདི་ནང་དུ། ཆོས་གྲྭ་ཆེན་པོ་འདིས་མཚོན་པའི་གཙང་རོང་
ཁུལ་གྱི་དགོན་རི་ཁྲོད་ཀྱི་སྡེ་སོགས་རིས་མེད་པའི་དགེ་འདུན་ཆིག་ཁྲི་སུམ་སྟོང་ལ་ཉེ་བར་མང་ཇ་
སྦྱོར་སྦྲེལ། བསྔོ་རྟེན་རྣམ་གཞག །དགེ་འདུན་རེར་འབྲུ་ཁལ་དྲུག་རེ་ཐོབ་རྩིས་ཀྱི་འགྱེད་ལ་
དངུལ། གོས་ཆེན། བྱུ་རུ་སྤོས་ཤེལ་སོགས་དང་། དེ་མཐུན་སོ་སོའི་གླིང་ན་བཞུགས་པའི་
སངས་རྒྱས་བྱང་སེམས་ཀྱི་སྣང་བརྙན་གྲགས་ཆེ་བ་རྣམས་ཀྱི་སྐུ་མདུན་དུ་མཆོད་པ་སྣ་ལྔའི་རྒྱུར་
རྩམ་ཁལ་བཅུ་ཕྲག་བདུན་བརྒལ་བ་དང་། མར་ཁལ་བརྒྱད་ཅུ། མེ་ཏོག་ནས་ཁལ་ལྔ་བཅུ་རྩ་ལྔ།
དྲི་བཟང་རེང་བུ་བརྒྱ་ཁྲེས་བཅོ་ལྔ། དྲི་ཆབ་ལ་གུར་ཀུམ་ཉག་དོ། སྙན་ཤལ་ཁ་བཏགས་སྣ་
ཚོགས་བཅུ་ཕྲག་གསུམ་ཙམ་བཅས་མཆོད་ཡུལ་དམ་པ་རྣམས་ལ་བསྙེན་བཀུར་དང་། དབུལ་
ཞིང་ཕོངས་པའི་ཚོགས་ལ་ཟས་གོས་སོགས་དངོས་པོ་སྣ་ཚོགས་པའི་སྦྱིན་པ་རྒྱ་ཆེར་བསྒྲུབས་
ཤིང་། དེ་ལས་བྱུང་བའི་དགེ་བ་རྣམས་ཀྱང་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་རྒྱས་པ་
་དང་། ཡིད་ཅན་ཀུན་ལ་ཕན་བདེ་བླ་ན་མེད་པ་འབྱུང་བའི་རྒྱུར་བསྔོས་ཤིང་སྨོན་ལམ་ཡང་དག་
པར་བཏབ་བོ། །ཉེར་གཉིས་ནས་དུས་གཏོར་ཆེན་མོ་ཡང་སྔར་བཞིན་ཚུགས་པའི་བསྐང་གསོ་
བ་རྣམས་ལ་བསྙེན་བཀུར་དང་། ཡི་དམ་ཆོས་སྲུངས་སོ་སོར་སྤྱན་གཟིགས་སྙན་ཤལ་སོགས་སྔར་
བཞིན་ཕུལ། དབང་ཕྱུག་ཅེས་པ་མེ་མོ་གླང་ལོ་གསར་དུ་ཚེས་པའི་དགའ་སྟོན་སྐབས་འབྲུམ་
འཛེམ་གྱིས་གྲལ་དབུར་འགྲོ་མ་བདེ་ཡང་འདོད་པ་ཁམས་ཀྱི་དབང་ཕྱུག་མར་མཆོད་གཏོར་
གཟབ་རྒྱས་དང་། གོང་མ་ཆེན་པོའི་མི་སྣ་སོགས་སོག་བོད་ཀྱི་མགྲོན་རྣམས་དགའ་སྟོན་གྱིས་
201



མགུ་བར་བྱས་ཤིང་། འདི་སྐབས་སྤྱི་སྐྱུར་གྱི་བསྟན་པའི་རྣམ་གཞག་པ་རྣམས་དང་། གོང་མའི་
མི་སྣ་ངོ་མ། མགྲོན་གཉེར་འབྲི་ལུང་ནས་བཅས་ལ་ངོས་འཕྲད་ཀྱང་བཏང་། ་ཚེས་གཉིས་ནས་
སྤྱི་སྐྱུར་ཡང་སྔར་ལྟར་ཚུགས་ཤིང༌། ཚེས་བཞིའི་ཉིན་ཚོགས་རམ་པར་ངོས་འཕྲད་བཏང་།
ཚེས་ལྔ་ནས་ཆོ་འཕྲུལ་སྨོན་ལམ་ཡང་ཚུགས་པར་ཚོགས་ལ་འགྲོ་བདེ་ཞིག་མ་བྱུང་རུང་དུས་བཟང་
ཁྱད་པར་ཅན་གྱི་སྐབས་སུ་སོང་གཤིས་བསྙེན་སྒྲུབ་ལ་རྩོལ་འདོན་ཐོག་ནས། ཚེས་དགུའི་ཉིན་
སྔགས་གྲྭ་ཞལ་སྔ་ནས་སློབ་དཔོན་རིན་པོ་ཆེ་བློ་བཟང་མགོན་པོ་བའི་སྐུ་སྐྱེའི་གཙུག་ཕུད་བླངས་
ནས་མཚན་བློ་བཟང་འཕྲིན་ལས་སུ་ཕུལ་ཞིང་། ཕྱི་ཉིན་གོང་མའི་མི་སྣ་ངོ་མ་དང་། མགྲོན་
གཉེར་འབྲི་ལུང་ནས་བཅས་པར་སྣར་ཐང་བརྒྱ་རྩ་ནས་འབྱུང་བའི་སྒྲོལ་ལྗང་གི་རྗེས་གནང་
དང༌། གྲུབ་རྒྱལ་ལུགས་ཀྱི་ཚེ་དབང་ཞིག་བསྐུར། ཚེས་བཅུ་གསུམ་ལ་སྡེ་སྲིད་རིན་ཆེན་རྩེ་ནས་
ཀྱིས་འདུས་ཚོགས་སུ་མང་ཇ་ཚ་གྲ་སོགས་ཀྱི་ཞབས་ཏོག་སྔར་རྒྱུན་བཞིན་མཛད། ཚེས་བཅུ་དྲུག་
གི་ཉིན་གོང་མའི་བཀའ་ལན་རྟེན་སྦྲགས་དང་མི་སྣ་རྣམས་ལ་ཐོན་ཆས་བཅས་བསྟབས་ཐོག །མི་
སྣ་རྣམས་ལ། ངེད་རང་འབྲུམ་ནད་མ་ཐར་བའི་རྐྱེན་གྱིས་ཕོ་བྲང་དུ་བསྐྱོད་མ་བདེ་བས་མི་སྣ་སྔ་
ཕྱིར་དགོངས་པ་ཞུ་དགོས་ཀྱི་གནས་ཚུལ་ཕུལ་བ་མ་གཏོགས། གཞན་ནས་དེ་རིགས་ཀྱི་བཀག་
འགོགས་མེད་པས་དགོངས་འཚོམས་མེད་པ་དང་། ད་དུང་འབྲུམ་པ་མ་ཐར་བའི་གཤིས་ཀྱིས་
དགོངས་པ་བརྩེ་བསྐྱངས་དགོས་པའི་བསླབ་སྟོན་ཞུ་དགོས་ཚུལ་དང་དེ་མཐུན་མགྲོན་གཉེར་
འབྲི་ལུང་ནས་ལ་ཡང་སྡེ་སྲིད་རིན་པོ་ཆེར་ཞུ་དགོས་ཚུལ་མོལ། དེ་ནས་རིམ་བཞིན་བཀྲ་ཤིས་རྩེ་
པ་ཡུམ་སྲས་དང་། ལྷུན་གྲུབ་རྩེ་པ། བཀྲ་ཤིས་མཐོང་སྨོན་པ་སོགས་ཀྱི་ངོ་བོ་རྣམས་ལ་ངོས་
འཕྲད་དང་། བཀྲ་ཤིས་རྩེ་པའི་སྲས་གཅིག་གི་གཙུག་ཕུད་བླངས་ཏེ་མཚན་བློ་བཟང་དབང་ཕྱུག་
ཏུ་བཏགས་ཤིང་། སློབ་དཔོན་རིན་པོ་ཆེ་བློ་བཟང་མགོན་པོ་བའི་སྐུ་སྐྱེར་ན་བཟའ་བཅས་ཕུལ།
ལྷུན་གྲུབ་གླིང་པ་ཡུམ་སྲས་རྣམས་ལ་ཚེ་དབང་ཞིག་དགོས་ཚུལ་ལྟར་བགྱིས་ནས། རེ་ཞིག་
མཚམས་ཀྱི་བཅད་རྒྱུ་བྱས་ཏེ་དགེ་སྦྱོང་ལ་བརྩོན་པ་གང་ཆེ་བྱས། ཟླ་བ་གཉིས་པ་ཚེས་འཕྲལ་
ནས་འདུ་ཁང་ཆེན་མོའི་ཤིང་ཚོན་རྣམས་ལ་སྲ་རྩི་བསྐྱར་གསོལ་དང་། ཚོགས་གདན་འབོལ་གྲུམ་
་ གསར་བརྗེས་བྱས་པ་དང་བསྟུན། ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་
ནས་ཉེ་བར་བཟུངས་མཁན་ཐོག་ན་རིམ་ཚོགས་དབུར་ཕེབས་པའི་བཞུགས་ཁྲིར་ཡང་མཛོད་
པས་ཙནྡན་དམར་པོ་འབའ་ཞིག་གི་ཕྱི་གཡོགས་བཟོ་བཀོད་ཕུན་སུམ་ཚོགས་པ་ཡོང་བའི་ལས་གྲྭ་
202



བཙུགས། ཚེས་གཉིས་ཀྱི་ཉིན་སེང་གེ་ཁ་དན་བཱ་དུར་དང་ངག་དབང་ཆོས་འཕེལ་གྱི་འཚམས་
འདྲི་བ་གཉིས་ལ་ངོས་འཕྲད་བཏང་ཞིང་། འདི་སྐབས་ཚངས་པ་དུང་ཐོད་ཅན་གྱི་ལུང་བསྟན་
བཞིན། དགེ་འདུན་བརྒྱ་ཕྲག་བརྒལ་བས་རྒྱལ་བའི་བཀའ་འགྱུར་རིན་པོ་ཆེ་གསུང་སྒྲོགས་དང་།
སྔགས་གྲྭ་པ་དགེ་བའི་བཤེས་གཉེན་བཅུ་ཕྲག་གསུམ་དང་ལྔ་ལ་སྒྲོལ་དཀར་ཡིད་བཞིན་འཁོར་
ལོའི་རྗེས་གནང་དང་། དེའི་སྒྲུབ་ཐབས་ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་པར་
བཤད་ལུང་སྦྲགས་མ་བཅས་ཕུལ་ཏེ། དེ་དག་གིས་སྒྲུབ་ཁང་དུ་རྗེ་བཙུན་མའི་བསྙེན་མཚམས་
ཚེས་བརྒྱད་ཀྱི་ཉིན་ཚུགས་པ་དང་བསྟུན། འདུས་ཚོགས་སུ་ཡང་དེ་ཉིན་ནས་མཁྱེན་བརྩེ་དྲི་མེད་
མ་ཚར་རེའི་མཇུག་ཏུ་ཡི་གེ་བཅུ་པའི་ལྗགས་བཟླས་གང་འགྲོ་རེ་དགོས་པའི་སྙན་གསན་ཕབ།
དེ་ཉིན་གསེར་ཁང་བའི་གྲྭ་པ་ཆོས་བཟང་ཟེར་བས་སྒྲོལ་དཀར་སྤྱན་འདུན་མའི་ལི་སྐུ་བྱོན་ལེགས་
པ་མཚོན་གང་ལྷག་ཙམ་ཡོད་པ་ཞིག་བྱིན་བྱུང་བས་རྟེན་འབྲེལ་གྱི་སྒོ་ལེགས་པར་འགྲིག །ཟླ་བ་
འདི་ནང་དུ་སྡེ་སྲིད་རིན་པོ་ཆེ་ནས་རྒྱུ་འགྲོའི་སྐོར་ལ་ཕྱག་སམ་རྫོང་སྐྱེལ་ཞིག་དང་། བསྟན་
འཛིན་ད་ལའི་རྒྱལ་པོས་འཚམས་འདྲི་བརྟག་པ་ལེ་ཚན་དགོས་ཚུལ་བཅས་བྱུང་བའི་ལན་རྣམས་
ཕུལ། འདི་སྐབས་སྡེ་སྲིད་རིན་ཆེན་རྩེ་པ་དཔོན་གཡོག་རྣམས་ཕེབས་ཏེ་ཚེས་བཅུ་དྲུག་གཟའི་
སྐར་ལེགས་པ་དང་བསྟུན་མཎྜལ་སྔོན་འགྲོའི་བདོག་པའི་སྐྱེས་དཔངས་མཐོ་བ་དང་བཅས་རིང་
དུ་འཚོ་བའི་རྟེན་འབྲེལ་གྱི་སྒོ་ལེགས་པར་བསྒྲིགས་བྱུང་བར་དཔོན་གཡོག་སུམ་ཅུ་སྐོར་ལ་ངོས་
འཕྲད་ཇ་གྲལ་དང་བཅས་པ་བཏང་། ཕྱི་ཉིན་སྡེ་སྲིད་ལེགས་ལྡན་སྐུ་ངོས་ལ་ཚེ་དབང་བརྒྱ་ཚར་
ཞིག་དང་། བདག་ཉིད་ལ་བསྟོད་པ་རིང་འཚོའི་སྨོན་ཚིག་དང་བཅས་པ་ཞིག་དགོས་གསུང་བའི་
ཐུགས་བཞེད་རིམ་པར་བསྐངས་ཏེ། མི་རིང་བར་ཐོན་ཚེས་བཟང་པོའི་ཐོག་མགོན་པོ་བར་
གཅོད་ཀུན་སེལ་གྱི་སྒོ་ནས་བཀའ་བསྒོ་འཕྲིན་འཆོལ་དང་བཅས་དགྱེས་པར་བྱས། ནག་ཟླའི་
ཚེས་གསུམ་གྱི་ཉིན་གངས་ཅན་མཁན་པོ་ཆེ་ཆེན་ཞབས་དྲུང་ངོས་འཕྲད་དུ་བྱོན་པའི་བཞེད་པ་
བསྐངས་ཤིང་། ཆོས་འཁོར་ལྷུན་པོ་བ་གྲྭ་པ་གཅིག་གིས་བྱམས་ཆོས་སྡེ་ལྔ་དང་སྤྱོད་འཇུག །
མངོན་པ་ཀུན་བཏུས་རྣམས་ཀྱི་རྒྱུགས་ཡང་དག་བྱུང་བར་གོས་ཁ་བདུན་འབྲེལ། ཇ་བར་ཁག་
དང་བཅས་པའི་བདུན་ཚན་བཟང་བོའི་སྟེར་ཆ་བསྟབས། འདི་དུས་སྔགས་གྲྭ་པ་སྒྲོལ་དཀར་
ཡིད་བཞིན་འཁོར་ལོའི་བསྙེན་སྒྲུབ་པ་རྣམས་ཀྱི་སྐུ་མཚམས་གྲོལ་བར་གྲྭ་པ་རེར་བཀྲས་བཏགས།
གསེར་པ་ག་ཞོ། སྨན་ཡུག་རེའི་ཡོན་དང་། རྒྱུན་གྱི་བསྙེན་བཀུར་ཡང་ལེགས་པར་བསྒྲུབས།
203



ཚེས་བཅུ་གསུམ་གྱི་ཉིན་མཁན་ཆེན་རྡོ་རྗེ་འཛིན་པ་ཆེན་པོའི་སྐུ་སྐྱེར་དགེ་བསྙེན་ནས་དགེ་ཚུལ་
གྱི་སྡོམ་པའི་བར་ཕོག་སྟེ་མཚན་སྔོན་དུ་བཏགས་པ་དེས་ཐུས་པ་བྱས། དེ་ཡང་བདག་ཉིད་ནས་
དགེ་ཚུལ་གྱི་སྡོམ་པ་འབོགས་པའི་ཐོག་མ་ཡིན་པར་ཆོ་ག་འཛུགས་པ་དང་འདུས་པ་རྒྱ་མཚོའི་
འཚོག་དུང་བཏང་བ་སྒོ་གཅིག་ཏུ་འགྲིག་ཅིང་། དུང་ནི་ཆོས་ཀྱི་སྒྲ་དབྱངས་སྒྲོགས་པའི་རྟེན་
འབྲེལ་ཕུན་སུམ་ཚོགས་པར་བཤད་པས་བདག་ཉིད་ཀྱིས་ཀྱང་མཉམ་མེད་བུ་རམ་ཤིང་པའི་ལུང་
རྟོགས་ཀྱི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་སྤེལ་ནུས་པའི་རྟེན་འབྲེལ་གྱི་སྒོ་ལེགས་
པར་འགྲིག་གམ་སྙམ་ཞིང་། ཚེ་རབས་ཐམས་ཅད་དུ་ཕ་མར་གྱུར་པའི་འགྲོ་བ་མ་ལུས་པ་རྒྱལ་
བའི་བསྟན་པ་སོ་སོར་ཐར་པའི་སྒོར་འཇུག་པའི་སྒོ་ནས་བསྟན་པ་རིན་པོ་ཆེའི་སྲི་ཞུ་དང་སེམས་
ཅན་གྱི་དོན་བསྒྲུབས་པ་ལ་ངལ་དུབ་སོགས་དཀའ་བ་དཔག་ཏུ་མེད་པ་བྱུང་ཡང་མི་འདོར་ཞིང་
བསྒྲུབ་ནུས་པར་གྱུར་ཅིག་པའི་སྨོན་ལམ་བཏབ། དེ་ཉིན་སྔགས་གྲྭའི་སློབ་དཔོན་དུ་རྗེ་ཞལ་སྔ་
ནས་ཐོས་བསམ་གླིང་པ་སྲིད་པ་འཇམ་དབྱངས་ཆོས་འཕེལ་དང་། ཐོས་བསམ་གླིང་དུ་བྱང་པ་
ཚོགས་རམ་པ་དམ་ཆོས་རྒྱལ་མཚན་བསྐོས་ཏེ་སོ་སོར་ཁྲི་འདོན་གྱི་ཚན་གྲངས་བཟང་པོ་དཀར་
ཡོལ་རེ་བཅས་བསྟབས། ཚེས་བཅོ་ལྔའི་ཉིན་ཆོས་སྟོན་ཐོག་སློབ་དཔོན་ལས་བྱེད་རྣམས་ཀྱིས་
ངོས་འཕྲད་དགོས་གསུང་བའི་ཐུགས་བཞེད་བསྐངས་ཤིང་། དགོངས་ཇར་འདུས་པ་རྒྱ་མཚོར་
དངོས་པོ་སྣ་ཚོགས་པའི་ཕྱག་འགྱེད་ཕོན་ཆེ་བ་ཕུལ། དེ་ནས་ཐོར་ཁོ་ཨཱ་ཡུ་ཥའི་འཚམས་འདྲི་བ་
མི་དྲུག་ཅུ་སྐོར་དང་། ཨ་ཆི་ཐུ་མགོན་པོའི་བང་ཕྱིན། རྔོ་རིག་ཐུ་ཧོང་ཐའི་ཇིས་ཡང་ཧེན་ཐོབ་
པའི་ནོར་ཕུད་སྐྱེལ་མི་བཅས་འབྱོར་པ་སོ་སོ་ནས་རིམ་གྱིས་དངོས་འབུལ་དཔངས་མཐོ་བ་བཏེག་
བྱུང་བ་རྣམས་དང་བསྟུན་སེར་སྐྱ་དུ་མར་རྒྱང་འཕྲད་བཏང་ཞིང་། མི་རིང་བར་ཧོང་ཐའི་ཇིའི་
བང་ཕྱིན་རྣམས་ལ་ཐོན་ཆས་དང་། སྒྲོལ་ཆོག་བྱས་ཆོག་མིན་གསུང་པར་བཀའ་གཉན་པས་ཡང་
ཡང་མི་ལེགས་ཤིང་། ཅིས་ཀྱང་མཛད་ན་དུས་གཏོར་སྐབས་སྒྲུབ་པ་པོ་བསྙེན་སོང་ནས་ལན་རེ་
ཙམ་གནང་ན་ལེགས་ཚུལ་དང་གང་སར་བསྟན་པའི་ལ་《 ལས་》ལ་ཕན་སླེབས་གང་ཆེ་དགོས་
ཚུལ་མོལ་ཞིང་། སྒྲོལ་མ་དུག་སེལ་མའི་སྒྲུབ་ཐབས་ཤིག་གསར་རྩོམ་དགོས་ཚུལ་བྱུང་བའང་
བརྩམས་ནས་ཕུལ། འདི་སྐབས་ཤར་རྩེ་ཞལ་སྔ་ནས་བློ་བཟང་ཆོས་འཛིན་དང་། ཉེ་འཁོར་བ་
ཡེ་ཤེས་རྒྱ་མཚོས་ཁུར་བླངས་ཏེ་ཤར་རྩེར་ཚོགས་ཁྲོ་གསར་བཞེངས་བྱེད་རྩིས་ཀྱི་ཁ་བྱང་གསར་
རྩོམ་དང་། ལྗགས་སྐབས་གེགས་སེལ་དམིགས་པ་དགོས་ཚུལ་ལྟར་བགྱིས། ཟླ་བ་བཞི་པའི་ཚེས་
204



གཉིས་ཀྱི་ཉིན་ཐོར་ཁོ་ཨཱ་ཡུ་ཥའི་མི་སྣ་ངོ་བོ་བཅས་ཉི་ཤུ་སྐོར་ལ་ངོས་འཕྲད་དང་། ཨཱ་ཡུ་ཥས་མི་
སྣར་མངགས་འདུག་པ་བཞིན་བདག་བསྟོད་རིང་འཚོའི་སྨོན་ཚིག་དང་བཅས་པ་གསར་རྩོམ་
བགྱིས་ནས་མི་སྣར་གཏད་ཅིང་སོ་སོའི་ལན་འདེབས་སྟེར་ཆ་དང་བཅས་མི་སྣ་རྣམས་ཐོན་པར་
བྱས། ཨེམ་ཆི་སྦྱིན་པ་རྒྱ་མཚོས་ཀྱང་མཁན་ཆེན་རྒྱལ་བའི་དབང་པོ་དང་ངེད་ལ་གསོལ་འདེབས་
འདོད་གསོལ་དང་བཅས་པ་ཞིག་དགོས་ཚུལ་བྱུང་བ་ཡང་བརྩམས་ཏེ་བསྐུར། ཚེས་ལྔའི་ཉིན་
སློབ་དཔོན་རྡོ་རྗེ་འཛིན་པ་བློ་བཟང་མགོན་པོའི་སྐུ་སྐྱེར་དགེ་ཚུལ་གྱི་སྡོམ་པ་ཕུལ། ཚེས་བཅུ་
བཞིའིཉིན་མཚོ་སྔོན་ནས་དཔོན་ཚེ་བརྟན་རྒྱལ་གྱི་ཡུམ་མ་ག་དྷ་སྐུ་མ་འཚོ་བའི་བསྔོ་རྟེན་སྐྱེལ་མི་
འབྱོར་བ་བཞིན་བསྔོ་སྨོན་གྱི་རྒྱས་འདེབས་བགྱིས་ཤིང་། ཕྱི་ཉིན་བཞད་དྲུང་ཆེན་དཀའ་བཅུ་
ནོར་བུས་ཁུར་ལེན་བྱས་པའི་བཞད་བོད་འབྲོག་ལྷ་སྡེ་མི་སྡེ་སོགས་ནས་རྒྱུ་ཡོན་སྦྱར་ཏེ་སྔགས་གྲྭ་
པ་རྣམས་ནས་མགོན་པོ་ཚེ་དཔག་མེད་ཀྱི་ཆོ་ག་མཛད་པའི་ཞབས་ཏོག་ཉིན་གང་མ་འགྱེད་བཅས་
དང་། འདུས་པ་རྒྱུ་མཚོར་ཡང་མང་ཇ་ཚར་སོགས་བསྙེན་བཀུར་ཕུན་སུམ་ཚོགས་པའི་ཐོག་ངེད་
ལ་མཎྜལ་དངོས་འབུལ་དང་བཅས་རིང་དུ་འཚོ་བའི་རྟེན་འབྲེལ་གྱི་སྒོ་ལེགས་པར་བསྒྲིགས། ཟླ་
བ་འདི་ནང་དུ་ཨེར་ཁེ་ནོ་ཡོན་གྱི་དཔོན་མོ་ཁ་ཤ་ཁ་སྐོར་འབྱོར་ཞིང་། དཔོན་མོ་ཁམས་ཤིན་ཏུ་
མ་བདེ་བ་ངོས་འཕྲད་དུ་འོངས་བ་ངོ་འཕྲད་ཐུབ་ཙམ་བྱུང་ན་དེ་ཁས་བློ་འདོད་རྫོགས་ཟེར་བར།
ངོས་འཕྲད་དང་བཀའ་བསྒོ་ཞིག་བྱས། ཞག་ཤེས་ནས་མ་འཚོ་འདུག་པར། ཞབས་འབྲིང་པ་
རྣམས་ཀྱིས་བསྔོ་རྟེན་ཕོན་ཆེན་བ་བབས་བྱུང་བའི་དགེ་བ་རྫོགས་བྱང་གི་རྒྱུར་འགྱུར་བའི་བསྔོ་
སྨོན་ཡང་དག་བྱས། གནམ་གང་ལ་རྒྱུད་པའི་གྲྭ་པ་ཁ་ཤས་དང་དཔོན་མོ་ཁ་ཤ་ཁའི་ཟླ་བོ་བྱིངས་
ལ་རྒྱང་འཕྲད་དང་དེའི་སང་ཉིན་ཟླ་བ་ལྔ་པའི་ཚེས་གཅིག་གི་ཉིན་ཇའི་སང་རྣམས་ལ་ངོས་
འཕྲད་བཏང་། དེ་ནས་མི་རིང་བར་ཁོང་རྣམས་ལ་ཐོན་ཆེས་བསྟབས་པ་དང་བསྟུན་འབྲས་
སྤུངས་ནས་བདག་ཉིད་ལ་འཕྲད་པར་ཆེད་གཉེར་བྱོན་པའི་དགེ་བའི་བཤེས་གཉེན་སུམ་ཅུ་སྐོར་
ལ་རྒྱང་འཕྲད་བཏང་། དེ་ནས་སྨོན་ལམ་ཆེན་མོ་ཡང་སྔར་ལྟར་ཚུགས་ཤིང་། ཙནྡན་གྱི་བླ་མེད་
ལྷ་ཁང་གི་ལྡེབས་བྲིས་སུ་བླ་མེད་ཀྱི་ལྷ་ཚོགས་རགས་རིམ་འབྲི་དགོས་པའི་ངག་བཀོད་བྱས་ངོས།
རྒྱལ་བ་བླ་མ་དང་གནས་ཆུང་སྐུ་རྟེན་པའི་ཚོང་བ་སོགས་སེར་སྐྱ་ཁ་ཤས་ལ་རྒྱང་འཕྲད་བཏང་།
ཆུ་སྟོད་ཟླ་བའི་ཚེས་བཞིའི་ཉིན་སྡེ་སྲིད་རིན་པོ་ཆེ་ནས་སྔ་གོང་མཁན་ཆེན་རྒྱལ་བའི་དབང་པོ་
རྟག་འཛིན་ཅན་རྣམས་ཆོས་ལ་བསྐུལ་བའི་ཆེད་ཞིང་གཞན་དུ་གཤེགས་ཚུལ་བསྟན་པར་གསང་
205



སྒོ་ཤིན་ཏུ་དམ་པ་བྱེད་དགོས་བྱུང་ཡང་། འདི་ལོ་ཉི་ཐང་ཞབས་དྲུང་གོང་མ་རྒྱལ་པོའི་སྐུ་ཞབས་
སུ་རྣ་བའི་བཅུད་ལེན་གཟིགས་འབུལ་དུ་བཏང་བའི་གནས་ཚུལ་དང་། སླར་ཡར་འབྲོག་སྣ་
དཀར་རྩེར་སྤྲུལ་པའི་སྐུ་སྤྱན་འདྲེན་ཞུ་རྒྱུ་ཡིན་གསུང་བའི་གསུང་ཤོག་ཕེབས། འདི་སྐབས་ཆོས་
གྲྭ་འདི་དང་དབེན་ས་ཆོས་ཀྱི་ཕོ་བྲང་སོགས་རི་ཁྲོད་ཀྱི་སྡེ། གངས་ཅན་ཆོས་འཕེལ། སྲད་རྒྱུད།
རྒྱལ་ཆེན་རྩེ་ཆོས་སྡེ། བཀྲ་ཤིས་དགེ་འཕེལ། དགའ་ལྡན་རབ་རྒྱས་རྣམས་སུ་དབྱར་གནས་ཐོག་
མང་འགྱེད། བསྔོ་རྟེན་རྣམ་གཞག་དང་བཅས་པའི་བསྙེན་བཀུར་གྱི་སྟ་གོན་བགྱིས། ཚེས་བཅོ་
ལྔའི་ཉིན་འདུ་ཁང་ཆེན་མོའི་ཤིང་རྩི་ལོགས་བྲིས་སོགས་ཀྱི་རྩི་གསོས་དང་། ཚོགས་གདན་འབོལ་
གྲུམ་གསར་བཟོས་གྲུབ་པ་ཕུལ་བའི་ཞལ་དྲོར་འདུས་ཚོགས་སུ་མང་ཇ་བཟང་པོའི་ཐོག །ཇ་ཉག་
རེའི་ཕྱག་འགྱེད་དང་། བསྔོ་རྟེན་རྣམ་གཞག་སོགས་བསྙེན་བཀུར་ཕུན་སུམ་ཚོགས་པ་བསྒྲུབས་
ཤིང་དགེ་འདུན་རྣམས་ཀྱིས་དབྱར་གནས་བའི་སྦྱོར་བའང་མཛད། དེ་ཉིན་མཁན་ཆེན་རྡོ་རྗེ་
འཛིན་པ་ཆེན་པོའི་སྐུ་སྐྱེ་ཡང་ཐུགས་གཉེར་མཛད་རྒྱུའི་ཐོག་མ་ཚོགས་ལ་ཕེབས་པར། མཁན་
ཆེན་རྡོ་རྗེ་འཛིན་པ་ཆེན་པོ་དེ་ཉིད་ནས་ངེད་ལ་བསྙེན་རྫོགས་ཀྱི་སྡོམ་པ་སྩལ་བའི་མཁན་པོ་དང་།
ཟབ་ཆོས་ཀྱང་མང་དུ་སྩལ་བའི་བླ་མ་བཀའ་དྲིན་ཆེ་ཤོས་གཅིག་ཡིན་པ་བཅས་སློབ་དཔོན་རྣམ་
པ་དང་ཆ་འདྲའི་བཞུགས་སྟན་བབས་འབྲེལ་ཡོད་ཚུལ་གླེང་བར། སྔ་སོར་དབེན་ས་སྤྲུལ་པའི་སྐུ་
དང་ཛ་ཡ་པཎྜི་ཏ་སོགས་དང་ཆ་མཚུངས་ཀྱི་ཆེ་འདོན་བྱས་ཆོག་པའི་བདག་རྐྱེན་ཕུལ་ཞིང་། ཕྱི་
ཉིན་གཞུང་ནས་འདུས་ཚོགས་སུ་མང་ཇ་བཀྲ་ཤིས་ཁ་བཏགས་རེའི་འགྱེད་དང་བཅས་པ་བྱུང་།
དེ་ནས་སྔགས་ཁང་དུ་ཡི་དམ་གྱི་ཆོ་ག་དང་ཆོས་སྲུངས་རྒྱ་མཚོའི་བསྐང་གསོ་རྒྱང་ཙམ་བཙུགས།
ཉེར་བཞིའི་ཉིན་ཆོས་ལུང་ལྷོ་དང་ལུང་དགའ་ལྡན་གྱི་བླ་མ་སོགས་ཕྱོགས་འདུས་ཀྱི་སེར་སྐྱ་དུ་
མར་རྒྱུང་འཕྲད་བཏང་། ཟླ་བ་འདི་ནང་དུ་གཙང་རོང་ཁུལ་གྱི་དགོན་ཁག་རྣམས་ལ་མང་ཇ།
བསྔོ་རྟེན་རྣམ་གཞག་སྨན་རྩེའི་འགྱེད་བཅས་ཕུལ། ཟླ་བ་བདུན་པའི་ཚེས་བདུན་ལ་གསོལ་
དཔོན་བློ་བཟང་བསྟན་འཛིན་དང་། འཚོ་བྱེད་ནམ་མཁའ་རྒྱལ་མཚན་གྱི་སྐྱེ་བ་སོགས་མི་དྲུག་
ལ་དགེ་ཚུལ་གྱི་སྡོམ་པ་ཕོག་ཅིང་། འདི་ཉིན་ལ་མོ་ཆོས་སྐྱོང་ནས་སྤྱི་སྒེར་གྱི་རིམ་གྲོར་ལྷ་མོའི་
བསྐང་བཤགས་དང་། བཀའ་འགྱུར་ཚར་གཅིག་གསུང་སྒྲོགས་དགོས་ཚུལ་བྱུང་བ་བཞིན་ཚོ་
བསྡུས་ཀྱིས་གསུང་སྒྲོགས་དང་། སྔགས་གྲྭ་པ་བརྒྱད་ཀྱིས་མགོན་ཁང་ཆེན་མོར་ལྷ་མོའི་བསྐང་
བཤགས་གཏོང་བའི་དབུ་བཙུགས། ཚེས་བརྒྱད་ཀྱི་ཉིན་ཚོགས་ཆེན་གྱི་ཆོས་ཁྲིམས་བར་ངོས་
206



འཕྲད་བཀའ་བསྒོ་བཅས་དགོས་ཚུལ་བཞིན་དང་། ཚེས་བཅུ་ལ་མེ་རེག་བླ་མའི་གསོལ་དཔོན་
བཅས་པར་ངོས་འཕྲད་བཏང་། འདི་སྐབས་གདན་ས་ཆེན་པོ་རི་བོ་དགའ་ལྡན་དང་། སེ་ར་
ཐེག་ཆེན་གླིང་ནས་གྲྭ་སྐོར་ལ་བྱོན་པའི་དགེ་བའི་བཤེས་གཉེན་ཁ་ཤས་དང་། གཞིས་རྩིའི་སྡོད་
རེས་པ་ལྡིང་ཚོ་གཉིས་སོགས་སེར་སྐྱའི་ཚོགས་སྔ་ཕྱིར་བྱུང་བ་སོ་སོར་རྒྱང་འཕྲད་དང་། ནོ་ནོ་བློ་
བཟང་དངོས་གྲུབ། ཨ་ཆི་བཱ་དུར་ཐའི་ཇི་དང་སྲས་ཕུན་ཚོགས་རྒྱ་མཚོ་གཉིས་ཀྱི་བང་ཕྱིན།
སྲས་བསོད་ནམས་བསྟན་འཛིན་རྒྱ་མཚོའི་བསྔོ་ཞུས་པ། འདར་བསམ་གྲུབ་པའི་རྗེ་དྲུང་། ཐོར་
ཁོ་དབུ་མཛད་ཆོས་རྗེའི་བསྔོ་ཞུས་པ། འདི་ཁའི་ཚོགས་ཆེན་གྱི་ཆོས་ཁྲིམས་ལས་ཐོག་པ་དྲུང་
རམ་པ་དཔལ་འབྱོར་ཡར་འཕེལ་སྐོར། སྔགས་གྲྭ་དང་ཚོགས་ཆེན་གྱི་ཆོས་གྱི་ཆོས་ཁྲིམས་གསར་
པ་གཉིས། མཛོ་གེ་《མཛོད་དགེ་》བཀྲ་ཤིས་ལྷུན་པོའི་བླ་མར་འགྲོ་མི་སོགས་ལ་རིམ་གྱིས་ངོས་
འཕྲད་དང་། ནོ་ནོ་བློ་བཟང་དངོས་གྲུབ་ཀྱིས་ གསོལ་འདེབས་དགོས་ཚུལ་འདོད་པ་ལྟར་
བརྩམས་ཏེ་སྤྲད། ཟླ་བ་བརྒྱད་པའི་ཚེས་གཅིག་གི་ཉིན་དགག་ཆུང་དང་བསྟུན་སློབ་དཔོན་རྣམ་
པ་ཆོས་ཁྲིམས་རྙིང་པ་སོགས་ལ་ངོས་འཕྲད་ཇ་གྲལ་དང་བཅས་པ་བཏང་རྗེས། གྲོང་སྨད་གཞིས་
ཀའི་ཚོང་དཔོན་གུ་རུ་ཚེ་བརྟན་ལ་ངོས་འཕྲད་བཏང་། ཚེས་གསུམ་གྱི་ཉིན་གངས་ཅན་ཆོས་
འཕེལ་གྱི་སྤྱི་བསོད་པ་རྣམས་དང་། གཞིས་ཀའི་ཚོང་པ་ངོ་གཡོག ། གཞུང་ནས་མང་སྐོལ་
འགྱེད་བཅས་གནང་བའི་མགོ་མི་སྲད་རྒྱུད་པའི་སྤྱི་བསོད་པ་བཅས་སེར་སྐྱ་དུ་མར་རྒྱང་འཕྲད་
དང་། གངས་ཅན་ཆོས་འཕེལ་བ་སོགས་ཀྱི་སྤྱི་བསོད་པ་བྱོན་པ་མཐའ་དག་ལ་མང་འགྱེད་ཀྱིས་
མཚོན་སྔར་རྒྱུན་བཟང་པོ་ལས་མི་དམན་པའི་བསྙེན་བཀུར་ཡང་དག་ཞུས་ཤིང་
། ཚེས་བཅོ་ལྔའི་
ཉིན་ཆོས་ཁྲིམས་རྙིང་པ་རབ་འབྱམས་པ་དཔལ་འབྱོར་ཡར་འཕེལ་ལ་ངོས་འཕྲད་དང་། སྒྲིགས་
ལམ་སྐོར་ལུགས་མཐུན་བྱུང་བར་མིག་ལྟོས་ལ་ཕན་རེས་ཆོས་གོས་སོགས་སྟེར་ཆ་བྱས། དེ་ཉིན་
སྔགས་གྲྭ་ནས་གནས་རྙིང་བ་དྲུང་རམ་པ་ཆོས་གྲགས་ཀྱིས་འདུས་པའི་བསྐྱེད་རྫོགས་ཀྱི་རྒྱུགས་
འབུལ་བྱུང་བར་ངོས་འཕྲད་དང་སྟེར་ཆ་བྱས། ཚེས་བཅུ་དྲུག་གི་ཉིན་སྡེ་སྲིད་རིན་པོ་ཆེ་ནས་
རྫོང་མགོ་རིམ་བརྒྱུད་ཀྱི་གསོང་ཤོག་ཅིག་ཕེབས་པར། མཁན་ཆེན་རྒྱལ་བའི་དབང་པོ་ཐམས་
ཅད་མཁྱེན་གཟིགས་ཆེན་པོའི་མཆོག་གི་སྤྲུལ་པའི་སྐུ་མཚོ་སྣ་ཕྱོགས་སུ་སྐུ་བལྟམས་པ་ཟླ་བ་དགུ་
པའི་ཚེས་བཅུ་བཞི་ཙམ་ལ་གསང་སྟབས་ཀྱིས་སྣ་དཀར་རྩེར་སྤྱན་འདྲེན་དང་། ཚེས་བཅུ་བདུན་
ལ་སྐུ་རྟེན་བསྒྱུར་བ་དང་དགེ་ཚུལ་གྱི་སྡོམ་པ་བཞེས་རྒྱུའི་སྐོར་ནང་སྦྱར་གནང་བའི་བཀའ་ལན་
207



ཀྱང་ཕུལ། དེ་ནས་སྡེ་སྲིད་རིན་པོ་ཆེ་ནས། མཆོག་གི་སྤྲུལ་པའི་སྐུ་སོ་ཐར་གྱི་ཚུལ་ཁྲིམས་ལྷུར་
བཞེས་གནང་རྒྱུའི་མཁན་པོར་ཡོང་དགོས་ཚུལ་གྱི་གསུང་ཤོག་དང་། ལམ་བར་གྱི་གྲ་བསྒྲིག་
སོགས་འབོད་པའི་སྐུ་ཚབ་ཏུ་བྷིན་ཐུ་དར་རྒན་དཔོན་པོ་ཆེད་མངགས་གནང་བ་བཞིན། ཐ་སྐར་
ཟླ་བའི་འདུལ་བ་ལུགས་ཀྱི་ཡར་ཚེས་བརྒྱད་ལ་ཆོས་གྲྭ་ཆེན་པོ་བཀྲ་ཤིས་ལྷུན་པོ་ནས་རོང་ཆེན་
བརྒྱུད་འགྲོ་བར་ཆས་པའི་ཐོག་མར་གཞིས་རྩེ་རྫོང་དཔོན་ནས་རྟ་ཐབ་ཀྱི་སྐྱེལ་མ་བཅས་འདུག་
པའི་ཐབ་འཛིན་སར་ཁོང་རྣམས་ཇ་གྲལ་དང་སྟེར་ཆ་མི་དམན་པ་བསྟབས་ཤིང་། བཀྲས་
གཤོངས་སུ་གུང་ཚིགས་སར་གསེར་མདོག་ཅན་པ་མཁན་སློབ་སྤྱི་མི་སོགས་ཀྱིས་རྟ་བསུ་དང་།
གྲྭ་རིགས་རྣམས་ནས་མཆོད་རྫས་དུ་མ་ཐོགས་པའི་བསུ་འཕྲེང་བཅས་འདུག་པར་མང་འགྱེད་
བསྔོ་རྟེན་རྣམ་གཞག་དང་བཅས་པ་ཕུལ། དེ་ནས་དབེན་ས་ཆོས་ཀྱི་ཕོ་བྲང་ནས་སྤྱི་མི་རྣམས་
ཀྱིས་རྟ་ཐབ་ཀྱི་བསུ་བ་དང་། གྲྭ་རིགས་ནས་མཆོད་པའི་ཉེར་སྤྱད་དཔག་མེད་ཐོགས་པའི་སེར་
འཕྲེང་གིས་སྡུན་བསུས་ཏེ་དབེན་ས་ཆོས་ཀྱི་ཕོ་བྲང་དུ་སླེབ་པའི་ཞག་གཉིས་བསྡད་ཐོག །ཚོགས་
པར་ངོས་འཕྲད་དགོས་གསུང་བའི་ཐུགས་བཞེད་བསྐངས་ནས། བླ་བྲང་རྩེ་ཤོད་ཀྱི་རྟེན་རྣམས་
ཞིབ་པར་མཇལ་ཏེ། ཡན་ལག་བདུན་པ་འབུལ་བ་དང་བསྟན་འགྲོར་ཕན་བདེ་འབྱུང་བའི་སྨོན་
ལམ་ཡང་དག་པར་འདེབས་པ་སོགས་དང་། མགོན་ཁང་དུའང་བསྟན་སྲུངས་རྒྱ་མཚོའི་ཚོགས་
ལ་སྙན་ཤལ་མཆོད་གཏོར་གཟབ་རྒྱས་བཅས་ཕུལ་ཏེ་ལས་བཞིའི་འཕྲིན་ལས་གཉེར་དུ་གཏད།
དེ་ཉིན་ནས་བཟུངས་ཟླ་ཕྱེད་བར་འདུས་ཚོགས་སུ་བསྟན་སྲུངས་རྒྱ་མཚོའི་བསྐང་གསོ་བཙུགས་
པར་ཉིན་ལྟར་ཇ་ཐུག་དྲུག་རེ་དང་། གྲྭ་པ་རེར་བཀྲས་བཏགས་རེའི་ཕྱག་འགྱེད། སྤྱི་སོར་ལིང་
སེར་གྱི་སྣམ་སྦྱར་བདུན། རྒྱ་སྦུག་ཆ་རྟེན་ཁེབས་ཀྱི་ཆས་དང་བཅས་པ། ཁ་བཏགས་སྣ་ལྔའི་
འཕན་ཆ་རྣམས་ཀྱི་སྦྱོར་འཇགས་དང་། སློབ་དཔོན་དབུ་ཆོས་སོགས་ལ་བསྔོ་རྟེན་རྣམ་གཞག་
སོགས་རྒྱས་པར་ཕུལ། དེ་ནས་བ་སོ་དགའ་ལྡན་རབ་རྒྱས་བླ་སྤྱི་དང་། ལྷན་སྟག་སོགས་ཀྱིས་རྟ་
བསུ། བ་སོ་བ་གཞིས་བྱེས་ཀྱིས་སེར་འཕྲེང་བཅས་གཞིས་ཀ་ལྷུན་གྲུབ་རབ་བརྟན་དུ་འབྱོར་
ཞིང་། བ་སོ་གཞིས་བྱེས་ཀྱི་འབུམ་གསུང་སྒྲོགས་ཉིན་བཅུ་མཛད་རྒྱུར་ཇ་ཐུག་དྲུག་རེ་དང་།
འགྱེད་བཀྲས་བཏགས་རེ། བསྔོ་རྟེན་རྣམ་གཞག །སྤྱི་སོར་སྦྱོར་འཇགས་གོས་འཕན་ཆ་གཅིག་
དང་། སྦུག་ཆོལ་ཆ་ཁ་བཏགས་དང་བཅས་པ་ཕུལ། རིན་སྤུངས་རྫོང་དཔོན་དང་བྱམས་ཆེན་
པ་བླ་སྤྱི་སོགས་ནས་ཀྱང་རྟ་ཐབ་གྱི་བསུ་བ་དང་། བྱམས་ཆེན་ཚོགས་པས་སེར་འཕྲེང་བཅས་
208



འདུག་པར་རྟ་བསུ་བ་རྣམས་ལ་དངོས་པོའི་སྟེར་ཆ་དང་། ཚོགས་པར་མང་འགྱེད། རྗེ་བཙུན་
མ་ཕམ་མགོན་པོའི་སྣང་བརྙན་རིན་པོ་ཆེར་སྙན་ཤལ་མཆོད་འབུལ་དང་བཅས་པ་བསྒྲུབས།
གཞན་ཡང་ལམ་བར་དུ་སེར་འཕྲེང་དང་གཞས་བྲོ་སོགས་བྱེད་མི་བྱུང་བ་རྣམས་ལ་སྟེར་ཆ་མི་
དམན་པ་བསྟབས། ཚེས་བཅུའི་ཉིན་སྣ་དཀར་རྩེར་སླེབ་ཉེར། གཞུང་ནས་ཐབ་འཛིན་དང་།
གོང་ས་མཆོག་གི་སྤྲུལ་སྐུ་རིན་པོ་ཆེ་ནས་ནང་རྣམ་སོགས་དྲུང་འཁོར་གྱི་རྟ་བསུ་བ་ཤིན་ཏུ་མང་བ་
བཅས་གནང་བྱུང་བར་བཀའ་མཆིད་ལ། རྫོང་ནང་འཁྲོལ་ཆུང་གཤིས་བཞུགས་ཡུལ་གཟིམ་
གུར་གནང་ན་ཐུགས་སྤྲོ་བ་ཡོང་འདུག་ཕེབས་པ་བཞིན་རྫོང་གི་ཤར་ངོས་ཀྱིས་ཡུལ་སྤྲོ་སར་སྒར་
བཅས། དུས་འཁོར་བའི་ལུགས་ཀྱི་ཚེས་བཅུ་བདུན་གྱི་ཉིན་གཟའ་སྐར་བྱེད་སྦྱོར་འཕྲོད་སོགས་
ལེགས་པ་དང་བསྟུན་ཐོག་མར་གཟིམ་ཆུང་བསྟན་འཛིན་ཕོ་བྲང་དུ་མཇལ་འཛོམ་གནང་བར་
ཐོག་མའི་མཇལ་རྟེན་གསེར་དངུལ་གོས་དར་སོགས་ཀྱི་ཚན་གྲངས་དཔངས་མཐོ་བ་ཕུལ་ཞིང་
གསོལ་ཇ་བཞུགས་གྲལ་དང་། གསོལ་ཚིགས་ཐོན་འཕྲལ་ངོས་ཀྱིས་མཁན་པོ་དང་སློབ་དཔོན།
དགེ་སློང་འཇམ་དབྱངས་གྲགས་པས་དུས་གོ་བ། གཞན་མ་མཁར་རིག་ཆོས་རྗེ་ཟིལ་གནོན་རྡོ་
རྗེ། ཨེམ་ཆི་དར་མོ་ནས་བློ་བཟང་ཆོས་གྲགས། དགེ་བའི་བཤེས་གཉེན་ཆེན་པོ་བསོད་ནམས་
གྲགས་པ་སོགས་དགེ་འདུན་སྡེ་ཡོངས་ཀྱི་དབུས་སུ་དགེ་བསྙེན་བར་མ་རབ་བྱུང་དགེ་ཚུལ་གྱི་
བསླབ་ཚིགས་རྣམས་རིམ་ཅན་དུ་ཕུལ་ཞིང་མཚན་བློ་བཟང་རིན་ཆེན་ཚངས་དབྱངས་རྒྱ་མཚོ་
ཞེས་གསོལ། ངེད་ལའང་གསེར་དངུལ། ཇ།། གོས་དར་སོགས་གནང་ཆ་དཔངས་མཐོ་བ་
དང་། ལས་གྲལ་བ་རྣམས་ལ་ཡང་ཁ་བཏགས། གསེར་ཞོ། སྨོན་ཡུག་རེ་བཅས་ཀྱི་རྣམ་གཞག་
སྩལ། ངེད་ནས་ཀྱང་རྗེ་བཙུན་མཆོག་གི་སྤྲུལ་སྐུ་རིན་པོ་ཆེར། དགེ་ཚུལ་གྱི་དངོས་པོ་བཞེས་
པའི་ལེགས་འབུལ་བཅས་པར་ ཁ་ བཏགས་ཡུག་རིང་ཟུང་འབྲེལ་ ཤིས་པ་བརྗོད་པའི་ ཡིག་
གཟུགས་ཡོད་པ། རྒྱལ་བ་དོན་ཀུན་གྲུབ་པའི་སྣང་བརྙན་བཀྲ་ཤིས་ལི་མ་བྱོན་ལེགས། འཕགས་
པ་བསྐལ་པ་བཟང་པོའི་གླེགས་བམ། གསེར་གྱི་རྣམ་རྒྱལ་མཆོད་རྟེན། ཞལ་དཀར་གན་དཀར།
དངུལ་སྟེགས། སྤྱི་བླུགས། བཟེད་ཞལ། ན་བཟའ་སྐོར། བཟང་གོས་ཀྱི་བཞུགས་སྟན། སྐུ་
སྙེ། གསེར་གྱི་མཎྜལ། གན་དྲིལ། བླ་བྲེ། རྟེན་ཁེབས། རྒྱའི་སྦུག་སིལ། འཁར་རྔ་། གསེར་
ཐུམས། དངུལ་རྟ་རྨིག་མ། དངུལ་ལྡོང་། དངུལ་བུམ། ཇ་ཆུ་ཐོག་འཁོར་དྲུག རྟ་སྒ་འཁོར་
ཆ་ཚང་མང་བ་སོགས་ཀྱིས་མགོ་བྱས་པའི། བཟང་གོས། འགང་། ལིང་། བྱང་སྨན། རས་ཆ་
209



སོགས་དངོས་པོ་སྤུས་གཙང་བའི་དགུ་ཚན་ཞེ་ལྔ་རྣམས་ཕུལ། དེ་ནས་སྐུ་སེང་ཙམ་ཞིག་གནང་
བའི་བར་ལ་བདག་ཉིད་ཀྱི་ཁྲི་ཇེ་མཐོར་སྤར་ཐོག །གསེར་དངུལ། གོས་དར་སོགས་ཚན་གྲངས་
ཤིན་དུ་མང་བའི་གནང་སྐྱེས་དང་། མཆོག་གི་སྤྲུལ་སྐུ་རིན་པོ་ཆེ་ནས་བདག་ཉིད་ལ་མཉམ་ཕྱག་
གནང་བ་སོགས་སྐྱེས་ཆེན་དམ་པའི་བཤེས་གཉེན་བསྟེན་ཚུལ་གཡོ་མེད་ཀྱི་གཟེངས་བསྟོད་ཤིན་
ཏུ་ཆེ་བ་བསྟན་པ་རིན་པོ་ཆེའི་བདག་རྐྱེན་དུ་འགྱུར་བ་གནང་། དེ་ཁའི་ཉིན་ནས་བཟུངས་
མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོས་བདག་ཉིད་ལ་ཆོས་བཀའ་
ཇི་ལྟར་སྩལ་བའི་རིམ་པ་དང་མཐུན་པར་ཐོག་མར་འཇམ་དཔལ་མཚན་བརྗོད་དང་། ཚེ་མདོ་
བརྒྱ་པའི་ལུང་ཞིག་ཕུལ། དེ་ནས་སྒར་དུ་ཕྱིར་ལོག་སྐབས། ངེད་རང་གི་བཞོན་རྟ་བཀྲ་ཤིས་གྲོ་
དཀར་ཟེར་བ་བརླིང་བའི་མཐར་ཐུག་པ་ཞིག་ཡོད་པ་དེ་གློ་བུར་དུ་འུར་ལངས་ནས་ཉེན་ཆེ་བ་
བྱུང་བར། ངེད་རང་གི་བསམ་ཚོད་ལ་བཞོན་རྟས་མཐོང་སྣང་ཞིག་བྱུང་སོང་སྙམ་པ་བྱུང་ཞིང་།
ཉེ་འཁོར་བ་རྣམས་ལ་རྟ་དེས་གཅིག་མཐོང་སོང་ཟེར་བའང་ངག་ནས་ཐོན། དེའི་སང་ཉིན་རྫོང་
ལ་འགྲོ་སྐབས་བཞོན་རྟ་དོན་གྲུབ་ཟེར་བ་ཤིན་ཏུ་བརླིང་བ་ཞིག་ཡོད་ཀྱང་རྟ་ཐོག་ཏུ་སླེབས་
འཕྲལ་འུར་བས་སྔ་མ་ལས་ཀྱང་ཉེན་ཆེ་བ་བྱུང་ཞིང་། དེ་ནས་མཛོད་པ་སོགས་ཉེ་འཁོར་བ་
རྣམས་ཀྱིས་བསམ་པར་རྟ་གཉིས་རྒྱུན་པར་ཤིན་ཏུ་བརླིང་བར་དཔགས་ནས་མི་ཚོགས་ཆེ་ཞིང་
ངོས་འཕྲད་ཀྱང་དུ་མར་གཏོང་དགོས་བསྟབས་དམ་སེལ་ལྟ་བུའི་སྐྱོན་མིན་ནམ་སྙམ་པ་བྱུང་སྟེ།
མཛོད་པས་གོང་ས་མཆོག་གི་སྤྲུལ་སྐུ་རིན་པོ་ཆེར་གསུང་བརྟག་ཞུས་པར་སྐྱོན་མེད་ཚུལ་ཕེབས་
འདུག་པ་དང། དེ་མཚུངས་ཚངས་པ་དུང་ཐོད་ཅན་ལའང་ལུང་བསྟན་ཞུ་མི་བཏང་འདུག་
ཅིང་། དེ་ཉིན་དང་ཚེས་བཅུ་དགུ་གཉིས་ལ་གདུགས་དཀར། སྒྲོལ་བསྟོད་ཕྱག་འཚལ་ཉེར་
གཅིག །ཤེར་སྙིང་། འདའ་ཁ་ཡེ་ཤེས། སྨོན་ལམ་རྣམ་གསུམ། རྗེ་བཙུན་བླ་མ་ཙོང་ཁ་པ་ཆེན་
པོའི་གསུང་ཐོར་བུ་དབུ་ནས་བསྟོད་ཆེན་བཞི་སོགས་ཤོག་གྲངས་བཞི་བཅུའི་བར་གྱི་ལུང་ཕུལ་
ཞིང་། འདི་གོང་ཟླ་བ་བརྒྱད་པའི་མཇུག་ལ་གོང་ས་མཆོག་གི་སྤྲུལ་སྐུ་རིན་པོ་ཆེའི་ཡབ་རིག་
འཛིན་གསང་སྔགས་བསྟན་འཛིན་སྐུ་མ་འཚོ་བའི་ཆེད་དུ་བསྔོ་རྟེན་ཆིབས་ཆས་དངུལ་སྒ། ན་
བཟའ་སྐོར་སོགས་བྱུང་བར་བསྔོ་སྨོན་གྱི་རྒྱས་འདེབས་དང་། ཡུམ་ལ་ཐུགས་ངལ་མེད་པ་དགོས་
ཚུལ་དང་སེལ་སོང་ཚན་གྲངས་བཅས་ཕུལ། ཡར་འབྲོག་ཏུ་སྡོད་རིང་ཞབས་དྲུང་ཨུ་རྒྱན་མཚོ་
མོ། སྡེ་པ་གླིང་པ། ལྷོ་བྲག་དགའ་ལྡན་དོན་གཉིས་གླིང་གི་བླ་མ་སོགས་སེར་སྐྱ་དུ་མ་ངོས་འཕྲད་
210



དུ་བྱུང་བ་སོ་སོའི་འདོད་པ་བསྐངས། དགོན་ཁག་རྣམས་ལ་མང་ཇ་འགྱེད་བཅས་བསྔོ་རྟེན་རྣམ་
གཞག་སོགས་ཀྱང་ཕུལ། དེ་ནས་ཉེར་གཅིག་གི་ཉིན་གོང་ས་མཆོག་གི་སྤྲུལ་སྐུ་རིན་པོ་ཆེ་དབུས་
ཕྱོགས་སུ་ཆིབས་ཀྱི་ཁ་ལོ་བསྒྱུར་ཞིང་། ཕྱི་ཉིན་ནས་བདག་ ཉིད་ཀྱིས་ཀྱང་ཆས་པའི་ཡར་
གཟིགས་སུ་ཞག་སྡོད་དང་། དེ་ནས་གྲ་མ་ལུང་དུ་ཞག་སྡོད་བྱས་སྐྱབས་མཛོད་པས་ལ་མོར་བང་
ཕྱིན་བཏང་བ་འབྱོར་པའི་ལུང་བསྟན་ལ། གསོལ་བ་བཞེས་མཆོད་ལ་དོགས་པ་ཞིབ་བླངས་
དགོས་པར་ངེད་དཀར་ཕྱོགས་པ་རྣམས་ཀྱིས་རྐྱེན་སློང་བྱས་པ་ཡིན་ཚུལ་ཞིག་འདུག་པ་དང་།
སྔ་སོར་ངེད་རང་གི་བསམ་པར་རྟས་མཐོང་སྣང་ཞིག་བྱུང་སོང་སྙམ་པ་སོགས་ལ་དཔགས་ན།
མ་གཅིག་འདོད་པ་ཁམས་ཀྱི་དབང་ཕྱུག་མ་ལ་སོགས་པ་བསྟན་སྲུངས་དམ་ཅན་རྒྱ་མཚོས་ཉིན་
མཚན་གཡེལ་བ་མེད་པར་འཕྲིན་ལས་བཞིའི་སྒོ་ནས་བསྲུང་སྐྱོབ་མེལ་ཚེ་མཛད་པར་གོར་མ་ཆག་
སྙམ་མོ། །དེ་ནས་ལམ་བར་བལྟ་མི་མང་པོ་འདུས་པ་རྣམས་ཀྱིས་ཕྱག་དང་། ཁ་ཅིག་གིས་རང་
རང་གི་ཕ་མ་བུ་ཚ་སྤུན་སོགས་གསོན་པ་དང་ཤི་བ་རྣམས་ཀྱི་མིང་བརྗོད་ཅིང་བདག་ཉིད་ལ་
སྐྱབས་གྱིས་ཟེར་བའི་འོ་དོད་དྲག་པོ་འབོད་པ་དང་། ཁ་ཅིག་ཅི་ཡང་མི་སྨྲ་བར་མཆི་མའི་རྒྱུན་
དྲག་པོ་གཏོང་བ་དང་། འགའ་ཞིག་རྒྱན་མཆོར་པོས་བརྒྱན་ནས་གཞས་བྲོ་བྱེད་པ་སོགས་སྣང་
ཚུལ་དུ་མ་འདུག་ཅིང་། གམ་པ་བྱང་ཐང་དུ་གོང་དཀར་བཤད་སྒྲུབ་གླིང་ཚོགས་པས་རིང་
འཚོའི་མཎྜལ་སོགས་ཆོ་ག་གོ་རིམས་འབྲེལ་ཞིང་རྒྱས་པའི་ཐོག་སྤྱི་སྒེར་སོ་སོ་ནས་དངོས་འབུལ་
དཔངས་མཐོ་བ་དང༌། གཞན་ཡང་དོལ་གསུང་རབ་གླིང་པ། གོང་དཀར་ཆོས་སྡེ་པ། ཐར་པ་
གླིང་པ། ཆོས་འཁོར་ཡང་རྩེ་བ། གསང་སྔགས་བྱང་ཆུབ་གླིང་ཚོགས་པ་སོགས་སོ་སོ་ནས་
འཕྲད་མི་བྱུང་བ་རྣམས་ལ་མང་འགྱེད་བསྔོ་རྟེན་རྣམ་གཞག་སོགས་དང་། གཞས་བྲོ་པ་རྣམས་
ལ་སྟེར་ཆ་བཟང་པོ་བཅས་རིམ་བཞིན་བསྟར་ཞིང་། སྤྱི་སྒེར་ནས་དངོས་འབུལ་བྱུང་བ་རྣམས་
ལ་ཡང་སློག་ཆ་མི་དམན་པ་བགྱིས། ཉེར་བདུན་གྱི་ཉིན་གོང་ས་མཆོག་གི་སྤྲུལ་སྐུ་རིན་པོ་ཆེ་སྙེ་
ཐང་བཀྲ་ཤིས་སྒང་གི་སའི་ཆར་ཕེབས་ཐོག །རྒྱལ་པོ་ཁྲི་པ་དང་། སྡེ་སྲིད་རིན་པོ་ཆེ་ཡང་ཕེབས་
པའི་མཆོད་ཡོན་ཚང་མ་མཇལ་འཛོམ་གནང་རྒྱུར་འབྱོར་པ་དགོས་པའི་དུས་བསྒྲིགས་བཀའ་
གནང་བྱུང་བ་བཞིན། མཆོག་གི་སྤྲུལ་པའི་སྐུ་གཟིམ་གུར་ཆེན་མོར་ཕེབས་གྲུབ་ཙམ་ལ་བདག་
ཉིད་ཀྱང་འབྱོར་བར་རྒྱལ་པོ་དང་སྡེ་སྲིད་རིན་པོ་ཆེ་གཉིས་བསུ་བར་ཕེབས་ནས་གུས་པར་
མཛད། དེ་ནས་མཆོག་གི་སྤྲུལ་པའི་སྐུ། བདག་ཉིད། རྒྱལ་པོ། སྡེ་སྲིད་རིན་པོ་ཆེ་བཅས་
211



བཞུགས་གྲལ་གྱི་ཀླད་ལ་བཞུགས་པའི་སྐུ་མདུན་གཡས་གཡོན་གྱི་གྲལ་ལ། དེ་མོ་སྤྲུལ་པའི་སྐུ།
ཞབས་དྲུང་ཉི་མ་ཐང་བ། སེར་འབྲས་དགེ་གསུམ་གྱི་སློབ་དཔོན་རྣམ་པ་སོགས་ཀྱིས་གཙོས་པའི་
ངུར་སྨིག་འཛིན་པ་རྣམས་དང་། སོག་བོད་ཀྱི་སྡེ་བདག་དཔོན་རིགས་ཀྱིས་གཙོས་པའི་སེར་སྐྱའི་
ཚོགས་སྟོང་ཕྲག་མང་པོ་གྲལ་ལ་འཁོད་པའི་དགའ་སྟོན་གྱི་དཔལ་འབྱོར་ལ་ལོངས་སྤྱོད་པའི་
སྐབས་སུ། ཆོས་སྲིད་ཀྱི་གཙུག་ལག་ཟུང་ལ་མཁྱེན་དཔྱོད་མཁའ་ལྟར་ཡངས་པ་སྡེ་སྲིད་རིན་པོ་
ཆེ་ནས། མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་ཆེ་བརྗོད་དང་།
དེ་ཉིད་ཞིང་གཞན་དུ་གཤེགས་ཚུལ་བསྟན་པར་རེ་ཞིག་གསང་དགོས་པ་ཡང་རྗེ་བླ་མ་ཉིད་ཀྱི་
བཀའ་ཆེམས་ཡིན་པའི་རྒྱུ་མཚན་དང་། དེ་ནས་གསང་བརྟོལ་གྱི་སྐོར་ཞིབ་རྒྱས། འཕགས་པ་
རབ་འབྱོར་ནས་བཟུངས་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྐུ་སྐྱེ་བརྒྱུད་རིམ་
ལ་སྐུ་ཆེ་བའི་ཡོན་ཏན་མངའ་ཚུལ་སོགས་ཀྱི་གསུང་བཤད་རྒྱ་ཆེ་བ་གནང་བས། ཀུན་དང་བའི་
གསོས་སུ་གྱུར། ཉེར་བརྒྱད་ནས་བཟུངས། དེ་མོ་སྤྲུལ་སྐུ། ཉི་ཐང་ཞབས་དྲུང་། སེམས་
དཔའ་སྤྲུལ་སྐུ། གནས་རྙིང་ཞབས་དྲུང་། སེར་འབྲས་དགེ་གསུམ་གྱི་སློབ་དཔོན་རྣམ་པ།
ཕག་སྡེ་ཚོགས་པའི་མཁན་པོ། རྨོག་ལྕོག་སྤྲུལ་སྐུ། དུང་འབྲུག་སྐུ་སྐྱེ། ཅོ་ནེ་ཆོས་རྗེ། བཀྲ་ཤིས་
ལྗོངས་སྤྲུལ་སྐུ། སྐྱོར་མོ་ལུང་མཁན་སློབ། རབ་སྟོད་ཀྱི་བླ་མ། ཉི་མ་ཐང་གི་གདན་ས་པ་སོགས་
བླ་ཁག་མང་པོ་དང་། ཨེར་ཏེ་ནི་བཱ་དུར། ཨེ་ནག་བཱ་དུར་ཐའི་ཇི། ཨུས་ཆིང་ཁ་དན་བཱ་དུར།
བསྟན་སྐྱོང་ཚངས་པ། དཔོན་མོ་ཆོས་རིན་ཆེན། དཔོན་མོ་ཨ་ཐིག །མོའུ་ཙ་རག་གི་དགེ་ཚུལ་
མ། དགེ་ཚུལ་མ་ཕུན་ཚོགས་དཔལ་འཛོམ། རྡོ་རྗེ་རྒྱལ་མཚན་སོགས་བྱང་པ་ཡོན་བདག་དཔོན་
རིགས་འགའ་ཞིག །སྐྱིད་ཤོད་སྟག་རྩེའི་ཞབས་དྲུང་། སྟར་གདོང་ནས་སོགས་བོད་ཀྱི་སྡེ་དཔོན་
ནང་རྣམ་དྲུང་འཁོར་གྱི་རིགས་དུ་མ། སེར་འབྲས་དགེ་གསུམ་གྱི་གྲྭ་རིགས་ཀྱིས་མཚོན་པའི་སེར་
མོ་བའི་རིགས། དམངས་ཀྱི་སྐྱེ་བོ་སོགས་བགྲང་བ་ལས་འདས་པ་ངོས་འཕྲད་དགོས་གསུང་བ་
རྣམས་སོ་སོའི་རེ་བ་རྫོགས་པར་བསྐངས་ཤིང་། སྟར་གདོང་ནས་ཀྱིས་རྒྱལ་བ་དོན་ཀུན་གྲུབ་
པའི་བཀའ་གངས་ཅན་གྱི་ཁྲོད་དུ་འགྱུར་རོ་འཚལ་ཚར་གཉིས་གསར་བཞེངས་གནང་འདུག་
པས་མཚོན་སྐུ་གསུང་ཐུགས་རྟེན་འགའ་ཞིག་ལ་ཤིས་པ་བརྗོད་པའི་མེ་ཏོག་འཐོར་དགོས་ཚུལ་
བྱུང་བའི་བཞེད་དོན་ཀྱང་བསྒྲུབས། འདི་སྐབས་ཁལ་ཁ་ཨུས་ཆིང་ཁ་དན་བཱ་དུར་གྱི་དངུལ་སྲང་
བརྒྱ་ཕྲག་དང་། སག་ཐག་ལེགས་པ་བཅས་སྦྱིན་ཏེ་སྔ་སོར་ཁལ་ཁའི་ཡུལ་དུ་ནང་འཁྲུག་བྱུང་
212



བར་བརྟེན་སྡིག་པ་མི་དགེ་བའི་ཚོགས་ཚབས་ཆེ་བ་ཡོད་གཤིས་ངན་འགྲོར་སྐྱེས་དོགས་ཤིན་ཏུ་
འཇིགས་པ་འོང་གི་འདུག་ཚུལ་གྱི་འགྱོད་ཚངས་དང་། དེང་ཕྱིན་ཆད་རི་དྭགས་སོགས་སྲོག་མི་
གཅོད་པའི་དམ་བཅའ་བཞག་ནས། བདེ་བ་ཅན་སོགས་དག་པའི་ཞིང་ཞིག་ཏུ་སྐྱེ་བའི་སྐྱབས་
འཇུག་དགོས་ཟེར་བར། མཆོག་གསུམ་བསླུ་བ་མེད་པར་གསོལ་བ་གང་དྲག་འདེབས་པའི་ཁས་
ལེན་བྱས་ཤིང་། ཟླ་བ་བཅུ་པའི་ཚེས་བརྒྱད་ཀྱི་སྔ་དྲོ་བྱུང་རིགས་པ་ཁ་ཤས་ལ་བསྙེན་གནས་ཀྱི་
སྡོམ་པ་ཕོག །དེ་ནས་བསྟན་འཛིན་དྷ་ལའི་རྒྱལ་པོ་དང་། དཔོན་མོ་བཀྲ་ཤིས་སྲས་བཅས།
རྒྱལ་སྲས་བསྟན་འཛིན་དབང་རྒྱལ་རྣམས་སྒེར་འཕྲད་དུ་ཕེབས་བྱུང་བ་དང༌། ཚེས་བཅོ་
ལྔའིཉིན་དཔོན་མོ་བཀྲ་ཤིས་དགོན་《དཔོན་》གཡོག་སོགས་བྱང་རིགས་པ་ཁ་ཤས་ལ་བསྙེན་
གནས་ཀྱི་སྡོམ་པ་དགོས་ཚུལ་བྱུང་བའི་རེ་བ་བསྐངས། དེ་ཉིན་སྙེ་ཐང་འོར་གྱི་གཙུག་ལག་ཁང་
དུ་ཇོ་བོ་ཆེན་པོ་དཔལ་མར་མེ་མཛད་ཡེ་ཤེས་ཀྱི་ཐུགས་དམ་རྟེན་སྒྲོལ་མ་གསུང་འབྱོན་མར་
གྲགས་པ་དང་། སྐུ་འབུམ། ཇོ་བོ་ཆེན་པོའི་སྐུ་བརྙན་རིན་པོ་ཆེ་དབུ་ཡོན་མར་གྲགས་པས་
གཙོས་པའི་ཕྱི་ནང་གི་རྟེན་རྣམས་ཞིབ་པར་མཇལ་ཞིང་། ན་བཟའ་སྙན་ཤལ་སོགས་མཆོད་པའི་
བྱེ་བྲག་ཚར་དུ་དངར་བ་དང་། ཡན་ལག་བདུན་པ་མཆོད་འབུལ་རྒྱས་པ་དང་བཅས་དངོས་
བཤམས་ཡིད་སྤྲུལ་གྱིས་མཆོད་ནས། དགེ་བའི་རྩ་བ་སེམས་ཅན་རྣམས་ལ་ཡོངས་སུ་བསྔོ་བའི་
ཕྱིར་ཇོ་བོ་ཆེན་པོ་ཡབ་སྲས་ཀྱི་རྣམ་ཐར་ཕུན་སུམ་ཚོགས་པའི་གསུང་བགྲོས་ཟབ་མོ་རྣམས་དྲན་
པའི་སྒོ་ནས་དད་པས་གསོལ་བ་བཏབ་སྟེ། ལྷ་ཆོས་བདུན་ལྡན་གྱི་བླ་མ་བརྒྱུད་པ་དང་བཅས་པ་
རྣམས་དང་། སངས་རྒྱས་བྱང་སེམས་ཡི་དམ་ཞི་ཁྲོའི་ལྷ་ཚོགས་ཀུན་གསལ་དྭངས་བའི་ངོས་ལ་
རྒྱུ་སྐར་བཀྲ་བ་ལྟར་ཡིད་ཀྱིས་སྤྱན་དྲངས་ཏེ་བསྔོ་བའི་དཔང་པོར་བཞུགས་སུ་གསོལ་བ་རྣམས་ཀྱི་
སྤྱན་སྔར། བདག་གིས་ཞིང་མཆོག་དམ་པར་འཁོར་གསུམ་རྣམ་པར་དག་པས་མཆོད་པ་འདིས་
མཚོན་རང་གཞན་སྐྱེ་འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་བའི་རྩ་བ་
ཐམས་ཅད་སྐྱེ་འགྲོ་ཀུན་ལ་བདེ་ལེགས་མ་ལུས་པ་འབྱུང་བའི་སྒོའམ་ཉོན་མོངས་པའི་ནད་ཐམས་
ཅད་དྲུངས་ནས་འབྱིན་པའི་སྨན་གཅིག་པུ་ཀུན་མཁྱེན་བུ་རམ་ཤིང་པའི་ལུང་རྟོགས་ཀྱི་བསྟན་པ་
རིན་པོ་ཆེ་སྤྱི་དང་། བྱེ་བྲག་ལྷ་ཆོས་བདུན་ལྡན་གྱི་རིང་ལུགས་དྲི་མ་མེད་པ་ཕྱོགས་དུས་གནས་
སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པ་དང་། དེ་དག་འཛིན་ཞིང་སྤེལ་
བའི་སྐྱེས་བུ་དམ་པ་རྣམས་ཀྱི་སྐུ་ཚེའི་རྒྱལ་མཚན་བརྟན་ཞིང་། འཕྲིན་ལས་ཀྱི་གདུགས་དཀར་
213



པོས་རྒྱ་མཚོའི་གོས་ཅན་ཡོངས་སུ་ཁྱབ་པ་དང་། ཇོ་བོ་ཆེན་པོ་ཡབ་སྲས་བརྒྱུད་པ་དང་བཅས་པ་
ལ་སོགས་པ་འཕགས་པའི་གང་ཟག་ཆེན་པོ་རྣམས་ཀྱི་ཐུགས་བསྐྱེད་རླབས་པོ་ཆེས་བདེན་ཚིག་
སྨོན་ལམ་བཟང་པོ་བསྐྲུན་པ་ཐམས་ཅད་ཕ་མར་གྱུར་པའི་འགྲོ་བ་ཐམས་ཅད་ལ་འབྱོར་པར་གྱུར་
ནས། སྐྱེ་རྒ་ན་འཆི་ལ་སོགས་ཉེས་མང་དུཁའི་འབྱུང་གནས་འཁོར་བའི་རྒྱ་མཚོ་ཆེན་པོ་
བསྐམས་ཏེ་སེམས་ཅན་ཐམས་ཅད་བདེ་ཆེན་སངས་རྒྱས་ཀྱི་ས་ལ་འགོད་པའི་རྒྱུར་གྱུར་ཅིག་པ་ལ་
སོགས་པའི་བསྔོ་བ་དང་སྨོན་ལམ་དྲི་མ་མེད་པ་ལེགས་པར་བཏབ། འདི་སྐབས་ཐོར་གོ་དབུ་
མཛད་ཆོས་རྗེའི་དགེ་བསྒྲུབ་པ་ཨུས་ཆིང་དཔོན་པོ་བསམ་གྲུབ་ཅན་དང་། ཨ་དར་དགེ་ཚུལ།
སངས་རྒྱས་བསྐྱབས་ཀྱི་བང་ཕྱིན་བློ་བཟང་ཆོས་འཕེལ་སོགས་བྱང་འགྲུལ་པ་ཁ་ཤས་འབྱོར་པས།
རྒྱ་སེར་གྱི་ས་ལེ་སྦྲམ་དོང་རྩེ། དངུལ། གོས་ཆེན། མགོ་སྣམ་ལེབ་ཆེན། རྒྱ་སེར་གྱི་ཤེལ་སྒོ་ཆེ་
བ། དྲེའུ། ཟིང་ཇ་སོགས་སོ་སོ་ནས་དངོས་པོའི་སྟེར་ཆ་དཔངས་མཐོ་བ་དང་། སྦོ་ཤོག་ཐུ་ཇུ་
ནང་དང་། དཔོན་མོ་བསོད་ནམས་དཔལ་བཟང་གཉིས་མ་འཚོ་བའི་བསྔོ་རྟེན་ན་བཟའ་སྐོར།
རྟ་སྒ་འཁོར་དྲུག །མེ་མདའ། དཔའ་དམ་སོགས་འབྱོར་བར་བསྔོ་སྨོན་གྱི་མཚམས་སྦྱོར་ཡང་
དག་བགྱིས། སྙེ་ཐང་དུ་སྡོད་རིང་ཡང་ཚེས་ལྔ་ནས་དགུའི་བར་ལ་གོང་ས་མཆོག་གི་སྤྲུལ་སྐུ་རིན་
པོ་ཆེར། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བཀའ་འབུམ་ཐོར་བུ་བའི་ལུང་
འབུལ་འཕྲོ་ཡོངས་རྫོགས་དང༌། རྣམ་པར་ཐར་པ་དད་པའི་འཇུག་ངོགས། ཐམས་ཅད་མཁྱེན་
པ་དགེ་འདུན་རྒྱ་མཚོའི་གསུང་འབུམ་ལས་རྗེ་རང་ཉིད་ཀྱི་རྣམ་ཐར་དང་ཡབ་རྗེའི་རྣམ་ཐར།
སྟོད་ཚོགས་སྐོར་ནས་ཤོག་གྲངས་ཁ་ཤས་ཀྱི་ལུང་བཅས་ཕུལ། དེ་ནས་ཉེར་བཞིའི་ཉིན་གོང་ས་
མཆོག་གི་སྤྲུལ་པའི་སྐུ་སྙེ་ཐང་ནས་ཆིབས་ཁ་བསྒྱུར་བའི་ཉེར་ལྔ་ལ་ཕོ་བྲང་ཆེན་པོ་པོ་ཏ་ལར་ཁྲི་
ཕེབས་གནང་རྩིས་འདུག་པའི་ཁྲི་འབུལ་གྱི་ཐོག་མ་ངེད་ནས་འབུལ་རྩིས་ཡིན་པ་བཅས་ཆིབས་
རགས་ཀྱི་རྟིང་ཙམ་ལ་ཕྱིན་པའི་མཉམ་ཕེབས་ལྟ་བུ་འོང་བ་བྱེད་རྩིས་བྱས་པར། གཞུང་ས་
མཆོག་ནས་ཁྲི་འབུལ་དུ་ཕྱག་མཛོད་ཕེབས་པས་མ་ཐུས་པ་མེད་ཅིང་། མཁན་རིན་པོ་ཆེ་ཕེབས་
པ་བབས་འབྲེལ་མི་ཆགས་ཚུལ་གྱི་བཀའ་ཞིབ་ནན་གནང་བྱུང་བར་བརྟེན་སྟོད་ལུང་ཁྲི་ཟམ་ཐོན་
མཚམས་ཀྱི་བདེ་ལེགས་ཟེར་བར་ཞག་གཉིས་བསྡད་ཅིང་། གོང་ས་མཆོག་གི་སྤྲུལ་སྐུ་རིན་པོ་
ཆེར་ཁྲི་འབུལ་དུ་ཁ་བཏགས་ཡུག་ཆེན་ཤིས་པ་བརྗོད་པའི་ཡི་གེས་སྤ་བ་ཟུང་འབྲེལ། དངུལ་གྱི་
མཎྜལ་ཆེ་བ་ཁོར་ཡུག་ཏུ་བཀྲ་ཤིས་རྟགས་བརྒྱད་དང་ཐོག་འཇོག་ཏུ་རྒྱལ་སྲིད་སྣ་བདུན་ཡོད་པ།
214



ཞལ་དཀར་གན་དཀར་སྤུས་ལེགས། དངུལ་སྟེགས། སྤྱི་བླུགས། བཟེད་ཞལ། གོས་སྐྱེར་རྒྱུ་
ཡིག་མའི་སྐུ་བེར། སྐུ་སྙེ། བཞུགས་གདན། བླ་བྲེ་ཆེ་ལེགས། རྟེན་ཁེབས་ཕྲ་སྒྲིགས། དངུལ་
ལྡོང་སྲང་དགུ་བཅུ་ཡོད་པ། དངུལ་གཞོང་སྲང་བཞི་བཅུ་ཡོད་པ། དངུལ་སྟེར་སྲང་ལྔ་བཅུ་
ཡོད་པ། གསེར་ཐུམས་རྒྱ་སྦུག །རྒྱུ་སིལ། འཁར་རྔ། བཟང་གོས་ལེབ་ཆེན། ཇོ་ཆུ་ཐོག་
འཁོར་དྲུག །རྟ་ཤེད་བཟང་གསེར་སྒ། དངུལ་སྒོ་སོགས་སྒྲ་ལྡན་བཅུ་དང་། རྟ་རྐྱང་བཅུ་
རྣམས་ཀྱི་མགོ་ཚན་དང་། བཟང་གོས། ལིང་བྱང་། སྨན་རྩེ། འགང་། རས་ཆའི་རིགས་
སོགས་དངོས་པོ་སྤུས་གཙང་བསྒྲིགས་པའི་ཚན་གྲངས་བརྒྱ་དང་ལྔ། སྡེ་སྲིད་རིན་པོ་ཆེར་ཡང་
ལེགས་འབུལ་དུ། ཁ་བཏགས་ཡུག་རིང་ཟུང་འབྲེལ། དངུལ་ལྡོང་སྲང་ལྔ་བཅུ་ཡོད་པ། དངུལ་
གཞོང་། དངུལ་སྡང་《 ལྕིར་》བླ་བྲེ་ཆེ་ལེགས། རྟེན་ཁེབས། གསེར་ཐུམས། དཔེ་ལགས་
《ལེགས་》འཁོར་དྲུག །རྟ་ཤེད་བཟང་ལྔ་ལ་གསེར་སྒ། དངུལ་སྒ། སྒ་ད་ཁབ་མ། སྒ་དམར་
དངུལ་ཤན་མ་སོགས་ཀྱི་བརྒྱན་པ་དང་། རྟ་རྐྱང་བཞི། བཟང་གོས། སྨན་བྱང་། ལིང་།
འགང་། ཆུ་རྩེ། རས་ཆ་སོགས་དངོས་པོ་སྤུས་གཙང་བའི་དགུ་ཚན་ཉེར་གཅིག །རྒྱལ་པོ་ཁྲི་
པར་ཡང་ཁ་བཏགས་ཆེ་ལེགས་ཟུང་འབྲེལ། དངུལ་ཕོར། གསེར་ཐུམས། རྟ་སྒ་འཁོར་བཅས་
པ་གཉིས་དང་། རྟ་རྐྱང་གསུམ་རྣམ་པས་མགོ་བྱས་པའི། གོས་ཡུག་བཟང་། བྱང་སྨན།
ལིང་། ཆུ་རྩེ། རས་ཆ་སོགས་ཚན་གྲངས་བཟང་པོ་དགུ་རྣམས་བསྒྲིགས་ཏེ་འབུལ་བར་མཛོད་
པ་བཏང་བས་རྟེན་འབྲེལ་ཕུན་སུམ་ཚོགས་པ་བྱུང་ཞེས་ཐུགས་དགྱེས་པའི་བཀའ་སྩལ་དུ་ཕེབས་
འདུག །དེའི་སང་ཉིན་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ནས་སློབ་དཔོན་རྣམ་པ། སྤྲུལ་
སྐུ་ཁག །ཁམ་ཚན་སོ་སོའི་དགེ་རྒན་དང་བཅས་པའི་ཆིབས་བསུ་དང་། སྤྱི་སོ་ནས་ཐབ་འཛིན་
བཅས་འདུག་པའི་སར་ཚོགས་པར་ངོས་འཕྲད་དགོས་གསུང་བའི་བཞེད་དོན་བསྒྲུབས་ཤིང་།
གཞུང་ས་ནས་ཀྱང་ཐབ་འཛིན་རྩེ་ཤོད་ཀྱི་སྐུ་ཚབ་ཕོན་ཆེ་བས་བསུ་བ་བཅས་གོ་མཛོད་རྡོ་རྗེ་གླིང་
དུ་སླེབས། དེའི་ཕྱི་ཉིན་ནས་བརྩམས་ཏེ་དབུས་ཁུལ་གྱི་དགོན་སྡེ་རྣམས་ལ་མང་འགྱེད་བསྔོ་རྟེན་
རྣམ་གཞག་བཅས་རིམ་གྱིས་ཕུལ་བར། རི་བོ་དགེ་ལྡན་རྣམ་པར་རྒྱལ་བའི་གླིང་དུ་སྤྱི་འགྱེད་ལ་
རྟ་སུམ་ཅུ་དང༌། དཔལ་ལྡན་འབྲས་སྤུངས་སུ་བདུན་ཅུ། སེ་ར་ཐེག་ཆེན་གླིང་དུ་བཞི་བཅུ་ཞེ་
ལྔ། སྐྱོར་མོ་ལུང་དུ་བཅུ། བྱམས་པ་གླིང་དུ་ལྔ་རྣམས་དང་། དེ་ཕྱིན་དགོན་ཁག་ཚང་མར་གྱོན་
པ། གོས་དར། སྒ་ཆས་སོགས་དངོས་པོ་ཕོན་ཆེ་བའི་ཕྱག་འགྱེད་དགེ་འདུན་ཞལ་གྲངས་དང་
215



བསྟུན་ཏེ་ཕུལ། གནམ་གང་གི་ཉིན་པོ་ཏ་ལའི་གཟིམ་ཆུང་ཉི་འོད་གསར་པར་མཇལ་འཛོམ་
གནང་སྐབས། ཁ་བཏགས་ལེགས་པ། དངུལ་གྱི་མཎྜལ། རྗེ་བདག་ཉིད་ཆེན་པོའི་སྣང་བརྙན་
བཀྲ་ཤིས་ལི་མ་དང་། གསུང་མདུན་ལེགས་མ་གསེར་མ། དྲི་བཟང་དམར་སེར་ལེགས་པ་ཁྲེས་
ཁ་ཤས་བཅས་ཕུལ་ཏེ། གསོལ་ཇའི་ཐོག །མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་
གཟིགས་ཆེན་པོ་དེ་ཉིད་ཐུན་མོང་གདུལ་བྱའི་སྣང་ངོར་མྱ་ངན་ལས་འདའ་ཚུལ་བསྟན་ཀྱང་།
སླར་ཡང་བོད་གངས་ཅན་གྱི་བསྟན་པ་དང་སེམས་ཅན་ལ་བརྩེ་བ་ཆེན་པོས་གཟིགས་ནས་མཆོག་
གི་སྤྲུལ་པའི་སྐུ་མྱུར་དུ་ཕེབས་པ་བཀའ་དྲིན་ཤིན་ཏུ་ཆེ་བའི་རྒྱུ་མཚན་སྙན་དུ་ཕུལ་བར་ཤིན་ཏུ་
འགྱེས་ཚུལ་གནང་། འདི་སྐབས་ནམ་དུས་ཉི་མ་ཐུང་སྒང་དང༌། ཁྲི་ཕེབས་ལེགས་འབུལ་
བཞེས་སྐབས་བཅས་ལུང་འབུལ་འཕྲོས་ཧ་ཅང་འགྲོ་ཆེ་བ་མ་བྱུང་ཡང་དེ་ཉིན་ནས་བཟུངས་
སྐབས་མཚམས་གང་བྱུང་ལ་ཐམས་ཅད་མཁྱེན་པ་དགེ་འདུན་རྒྱ་མཚོའི་བཀའ་འབུམ་གྱི་ལུང་
འཕྲོས་རྣམས་ཕུལ། དེ་སྐབས་གོང་མ་རྒྱལ་པོའི་མི་སྣ་ལྕང་སྐྱ་སྐུ་སྐྱེ་དང་། ཛ་སག་བླ་མ་བློ་
བཟང་རྣམ་རྒྱལ་ཅན་འབྱོར་པར་ཟླ་བ་བཅུ་གཅིག་པའི་ཚེས་གསུམ་གྱི་ཉིན་རྒྱལ་པོའི་ཐམ་ཁ་རྟེན་
དང་བཅས་པ་བླངས་ཐོག་མི་སྣ་འགྲུལ་སྡེབས་དང་བཅས་པ་སོ་སོ་ནས་ཀྱང་གསེར་དངུལ་གོས་
དར་སོགས་ཀྱི་སྟེར་ཆ་རྒྱ་ཆེ་བ་བྱུང་། འདི་སྐབས་སྡེ་སྲིད་རིན་པོ་ཆེ་ནས་གང་ཟག་ཕལ་པས་
ཀུན་རྫོབ་ཀྱི་ཆོ་གའི་སྒོ་ནས་རབ་གནས་ཇི་ཙམ་ཞིག་བྱས་པ་ལས་ཀྱང་སྐྱེས་ཆེན་དམ་པས་རབ་
གནས་ཀྱི་དགོངས་པ་གཏད་པ་ཙམ་ཡང་དམ་ཡེ་དབྱེར་མེད་དུ་འཇུག་པ་ལ་བྱིན་རླབས་ཆེ་བ་
ཡིན་པས་བོད་འབངས་ཀྱི་བསྟན་འགྲོའི་བདེ་སྐྱིད་ལ་དགོངས་པོ་ཏ་ལ། ལྷ་ས། ར་མོ་ཆེ་དང་
བཅས་པའི་མཆོད་ཁང་གསར་རྙིང་ཐམས་ཅད་ལ་ཕྱག་ནས་དགོས་ཞེས་གསུང་དོན་ལྟར། ཚེས་
ལྔའི་ཉིན་ལྷ་སའི་མཆོད་མཇལ་ལ་ཕྱིན་པར། སྡེ་སྲིད་རིན་པོ་ཆེ་ནས་ཐོག་མར་ལྷ་ས་བླ་བྲང་དུ་
འབོད་པ་མཛད་ངོས་ཁྱམས་ར་སྟེང་གི་ཉིས་སྐས་མགོར་དར་བཅས་བསུ་བར་ཕེབས་ཤིང་། དེ་
བསྟུན་གཟིམ་ཆུང་རབ་གསལ་རིང་མོར་སྡེ་སྲིད་རིན་པོ་ཆེ་ལ་སྣ་དཀར་རྩེའི་མཇལ་རྟེན་གྱི་སྐུ་
སྐལ་ལྟ་བུར། ཁ་བཏགས་ཡུག་ཆེན་ཤིས་པ་བརྗོད་པའི་ཡི་གེས་སྤ་བ་ཟུང་འབྲེལ། བཟང་གོས་
ཀྱི་འགན་སྦྱར། བླ་བྲེ། དངུལ་རྟ་རྨིག་མ། དངུལ་སྤྱད། གསེར་ཐུམས། རྟ་སྒ་འཁོར། རྟ་
རྐྱང་སོགས་ཀྱིས་མགོ་བྱས་པའི་གོས་དར། རས་ཆ་བཅས་དགུ་ཚན་ཉེར་གཅིག་ཕུལ་རྗེས།
བདག་གི་མཁན་པོ་རིན་པོ་ཆེ་གངས་ཅན་འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་
216



གཟིགས་ཆེན་པོ་འདི་ཉིད་གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཆེད་དུ་མྱ་ངན་
ལས་འདས་ཚུལ་བསྟན་ཀྱང་། སླར་ཡང་བོད་གངས་ཅན་གྱི་བསྟན་པ་དང་སེམས་ཅན་ལ་ཐུགས་
བརྩེ་བ་ཆེན་པོས་གཟིགས་ནས་མཆོག་གི་སྤྲུལ་སྐུ་རིན་པོ་ཆེ་མྱུར་དུ་ཕེབས་ཤིང་། ད་ཁའི་ཞབས་
འདེགས་དང་འཕྲིན་ལས་བསྒྲུབ་པར་སྡེ་སྲིད་རིན་པོ་ཆེ་དགོངས་པ་ཟབ་ལ་རྒྱ་ཆེ་བས་སྤྲུལ་པའི་
སྐུ་མཆོག་འདི་ཉིད་ངོས་འཛིན་དང་སྤྱན་འདྲེན་གནང་བ་བསྟན་འགྲོའི་དོན་དུ་འགྱུར་པ་སྤྱི་དང་
མ་འདྲ་བ་བྱུང་ཚུལ་ཞུས་པར། སྡེ་སྲིད་ནས་ཀྱང་། རྗེ་བླ་མ་དེ་ཉིད་སྐུ་མྱ་ངན་ལས་འདས་པའི་
ཚུལ་བསྟན་པ་བསྟན་འགྲོ་སྤྱི་དང་། ཁྱད་པར་བདག་རང་ལ་སྒེར་དུ་མྱ་ངན་ལས་འདས་ཚུལ་
བསྟན་པ་ལྟ་བུ་ཞིག་བྱུང་ཚུལ་སོགས་སྔར་སྙེ་ཐང་དུ་བཞུགས་གྲལ་ཆེན་མོའི་སྐབས་སུ་གནང་བ་
དང་ཕྱོགས་མཚུངས་དང་། སྔ་སོར་གཙང་དུ་ཚོགས་མཆོད་སྐབས་ཚོགས་དབུར་ཕེབས་བཞུད་
གནང་ཐུབ་ཙམ་བྱུང་ན་བཀའ་དྲིན་ཆེ་དགོས་ཚུལ་ལས། སྐུ་དབྱིངས་ཆེ་གཤིས་ཐོར་པའི་སྐབས་
རྦད་ཆོད་ཀྱི་སྙན་འབུལ་ཞུ་མ་བདེ་ཡང་། ལ་རྒྱུར་དགོངས་ཟབ་མཐོ་གཟིགས་ཀྱིས་སྐུ་ཐོར་གྱི་
ཐུགས་འཛེམ་ལ་མ་ལྟོས་པར་ཕེབས་པ་བཀའ་དྲིན་མཆོག་ཏུ་ཆེ་ཞིང་། ད་ལམ་ཡང་གང་སར་
ལེགས་ཚོགས་ཤིན་ཏུ་ཆེ་བ་བྱུང་ཚུལ་སོགས་ཀྱི་གསུང་ཞིབ་ཁྲོལ་གནང་། དེ་ནས་མཆོད་མཇལ་
ལ་ཕྱིན་ཏེ། ཇོ་བོ་རིན་པོ་ཆེ་དང་རྗེ་བདག་ཉིད་ཆེན་པོའི་སྐུ་འདྲ་རིན་པོ་ཆེར་སྣམ་སྦྱོར་རེ་དང་།
ལྷག་པར་ཇོ་བོ་རིན་པོ་ཆེར་སྙན་ཤལ་དར་ཡུག་སྣ་ལྔ་ལ་རྒྱལ་བའི་བསྟན་པ་སྤྱི་དང་བྱེ་བྲག་འཇམ་
མགོན་ཆོས་ཀྱི་རྒྱལ་པོའི་རིང་ལུགས་དྲི་མ་མེད་པ་དར་ཞིང་རྒྱས་པ་དང་། སྐྱེ་འགྲོ་ཡོངས་ལ་ཕན་
བདེ་འབྱུང་བ་སོགས་ཀྱི་སྨོན་ཚིག་གསར་རྩོམ་གྱིས་བརྒྱན་པ་དང་། དངུལ་གྱི་མཎྜལ། སྣ་ལྔའི་
རྒྱ་མཆོད། དེ་ཕྱིན་མཆོད་ཁང་ཚང་མར་སྙན་ཤལ། མཆོད་པ་སྣ་ལྔ་དང་བཅས་པ་ཕུལ་ནས།
རྟེན་འབྲེལ་སྙིང་པོ་བཟླས་པའི་མེ་ཏོག་གཏོར་ཞིང་བསྟན་འགྲོར་ཕན་བདེ་བླ་ན་མེད་པ་འབྱུང་
བའི་སྨོན་ལམ་བཏབ། མ་གཅིག་དཔལ་གྱི་ལྷ་མོར་ཡང་མཆོད་གཏོར་རྒྱས་པ་དང་བཅས་གསལ་
མཆོད་དང་། མདའ་དར་ལེགས་པ་སྣ་ལྔ། སག་ཐག །རལ་གྲི་སོགས་ཀྱི་སྤྱན་གཟིགས་ཕུལ་
ནས་ཞི་རྒྱས་དབང་དྲག་གི་འཕྲིན་ལས་བཅོལ། དེ་ནས་སྡེ་སྲིད་རིན་པོ་ཆེས་ལྷ་ས་བླ་བྲང་དུ་གུང་
ཚིགས་ལ་ཡོང་དགོས་ཀྱི་བསླབ་སྟོན་གནང་བ་བཞིན་ཕྱིན་པར་སྟོན་མོ་རྒྱས་པར་གནང་། དེ་
རྗེས་རྒྱལ་ཐང་ནས་ཀྱིས་ནན་ཆེ་བར་བརྟེན་དཔལ་སྤྲོ་ཤག་ཏུ་རོབ་ཙམ་ཕྱིན་པར་དངོས་འབུལ་
ཕོན་ཆེ་བ་བཅས་རྗེས་སུ་འཛིན་དགོས་ཚུལ་བྱུང་བར་དཀོན་མཆོག་རིན་པོ་ཆེར་གསོལ་བ་ཡང་
217



དག་འདེབས་བའི་ཁས་ལེན་བྱས། ཚུར་ལམ་ར་མོ་ཆེར་མཆོད་མཇལ་ལ་ཕྱིན་ཏེ། ཇོ་བོ་མི་
བསྐྱོད་རྡོ་རྗེ་ལ་སྙན་ཤལ་མཆོད་འབུལ་མེ་ཏོག་འཐོར་བ་སོགས་བྱས་ཏེ་བསྟན་འགྲོར་ཕན་བདེ་
འབྱུང་བའི་སྨོན་ལམ་བཟང་པོ་གུས་པའི་ཡིད་ཀྱིས་བཏབ། འདི་སྐབས་ཉི་ཐང་ཞབས་དྲུང་གིས་
དངུལ་ལྔ་བཅུ་མ། གོས་དར་སོགས་ཀྱི་སྐྱེས་བསྟར། ཚེས་བརྒྱད་ལ་དཔེ་ཐུབ་པ་དགེ་སློང་ཀུན་
དགའ་རྒྱ་མཚོ་དང་། ཆོས་རྗེ་རབ་འབྱམས་པ་བློ་བཟང་ཀུན་དགའ་སོ་སོ་ནས་རིང་འཚོའི་
མཎྜལ་དང་། དགེ་སློང་གིས་དངུལ་སྲང་བརྒྱ། གོས་ཡུག་བཅུ་སྐོར། རྟ་བཅུ་དྲུག །ཆོས་རྗེ་
རབ་འབྱམས་པས་དངུལ་སྲང་བརྒྱ་ཕྲག་བཞི། བཟང་གོས་ཡུག་བཅུ་སྐོར། ཁ་བཏགས་སྨན་རྩེ་
སོགས་ཁ་ཤས། ཅོ་ནེ་ཆོས་རྗེས་དངུལ་སྲང་བརྒྱ། ཇ་སྦག་བརྒྱ། གོས་ཡུག་བཅུ་སྐོར་སོགས་ཀྱི་
སྐྱེས་བྱུང་། ཚེས་བཅུའི་ཉིན་ལྕང་སྐྱ་སྐུ་སྐྱེ་དང་། འབྲས་སྤུངས་དགེ་འཕེལ་གྱི་བླ་མ་ངག་
དབང་། སྟག་རྩེ་ཞབས་དྲུང་སོགས་སེར་སྐྱ་རགས་བསྡུས་ཁ་ཤས་ལ། ཚེ་དཔག་མེད་ལྷ་ལྔའི་སྒོ་
ནས་ཚེ་དབང་དང་། མགོན་པོ་བར་གཅོད་ཀུན་སེལ་གྱི་རྗེས་གནང་ཞིག་ཕུལ། ཚེས་བཅོ་ལྔའི་
སྔ་ཆར་ལྷ་སའི་བསྙེན་གནས་མ་རྣམས་ལ་བསྙེན་གནས་ཀྱི་སྡོམ་པ་ཕོག །ཉིན་སྔོན་མ་སྡེ་སྲིད་
རིན་པོ་ཆེ་ནས་ཕྱག་སམ་ཞིག་ཕེབས་པར། སང་ཉིན་ཚེས་བཅོ་ལྔ་ལ་མཆོད་སྡོང་འཛམ་གླིང་
རྒྱུན་གཅིག་ལ། གང་ཟག་བར་མ་དོ་དང་དམན་པའི་རིགས་ཡིན་ན་ཀུན་རྫོབ་ཀྱི་ཆོ་གར་ལྟོས་
དགོས་ཀྱང་། འཕགས་ཆེན་དམ་པ་རྣམས་དགོངས་པ་གཏད་པ་ཙམ་གྱིས་ཀྱང་རབ་ཏུ་གནས་
པར་གསུངས་པས་རབ་གནས་ཀྱི་ཕྱག་ནས་སོགས་ཞུ་རྩིས་ཡིན་པ། སང་ཉི་ཤར་ལ་གདན་འདྲེན་
ཞུ་མི་དང་བཅས་ཕེབས་བཞུད་བཀའ་དྲིན་ཆེ་ནས། དམ་ཚིག་སེམས་དཔར་ཡེ་ཤེས་སེམས་
དཔའ་དབྱེར་མེད་དུ་གྱུར་པ་དང་། དེའི་ཐུགས་རྗེ་སོགས་ལ་བརྟེན་ཏེ་འཕགས་ཆེན་ལག་ན་
པདྨའི་ཐུན་མོང་དྲང་དོན་དང་བསྟུན་པའི་སྐུའི་གྲིབ་ལྟུང་རིགས་དག་ཅིང་། བསམས་བཞིན་
འགྲོ་བའི་དོན་དུ་ཕེབས་པའི་དྲུག་པ་ཆེན་པོ་འདི་ཉིད་བསྟན་འགྲོའི་དོན་དུ་ཞབས་ཟུང་རྡོ་རྗེ་
ལྟར་བརྟན་པའི་སྒོ་ནས་ཆོས་ཀྱི་འཁོར་ལོ་ཟམ་མི་ཆད་པར་བསྐོར་བས་མཚོན། བསྟན་འཛིན་གྱི་
སྐྱེས་བུ་དམ་པ་ཆེན་པོ་པཎ་ཆེན་ཐམས་ཅད་མཁྱེན་པ་ཉིད་ཀྱང་ཞབས་ཟུང་རྡོ་རྗེ་ལྟར་བརྟན་
ཅིང་། དཔལ་མཉམ་མེད་རི་བོ་དགེ་ལྡན་པའི་བསྟན་པ་ཕྱོགས་དུས་ཀུན་ཏུ་རྒྱས་པ་དང་།
དཔལ་ལྡན་བླ་མ་དམ་པ་རྣམ་གཉིས་ཀྱི་འཕྲིན་ལས་ཉི་ཟླ་ལྟར་མཉམ་པའི་ཐུགས་རྗེའི་འོད་ཟེར་
གྱིས་གངས་ཅན་གཙོ་བོར་གྱུར་པའི་རྒྱ་ཧོར་སོགས་མཁའ་མཉམ་གྱི་འགྲོ་བ་རྣམས་གནས་སྐབས་
218



རྫོགས་ལྡན་གྱི་བདེ་སྐྱིད་དང་ལྡན་ཞིང་། མཐར་ཐུག་དམ་པ་གཉིས་ཀྱིས་བླ་ན་མེད་པའི་ལམ་
བཟང་པོར་འགོད་པའི་དགོངས་གཏད་ཅིས་ཀྱང་གནང་ལུགས་ནན་ཆེན་པོའི་སྙན་འབུལ་དང་
བཅས་ཕྱག་ནས་ཞུ་རྒྱུ་གཙོ་བོ་ཡིན་པ། ཞབས་ཕྱི་ཉེ་འཁོར་བ་རྣམས་ཀྱིས་ཐོག་མར་སྤྱན་འདྲེན་
ཁྲུས་གསོལ་མཎྜལ་མཆོད་འབུལ་ཙམ་ནས་བཟུངས། ཡེ་དྷ་རྨ་དང་ཤིས་བརྗོད་རིམ་པ་སྐབས་
སྦྱར་ཙམ་གནང་ན་སྙམ་པ་ གཟུམས་བཀོད་དུ་མ་ སོང་བའི་ཅི་འགའ་ 《 འགབ་》དབྱིབས་
གཟིགས་དང་། བདག་ཀྱང་ཡང་ཡང་ཕྱག་དབང་ཞུ་འདོད་ཀྱང་གོ་སའི་སྟབས་འགྲིག་མིན་སྣ་
ཚོགས་བཅས་འོང་འདུག་པ། སང་ཐོག་མ་ཕེབས་འཕྲལ་སྟབས་གང་འགྲིག་གིས་ངོས་མཇལ་
ཞིག་ཀྱང་ཞུ་རྩིས་དང་། དེ་མཐུན་རབ་གནས་ཀྱི་གསོལ་འདེབས་ཞུ་རྟེན་ནམ་གནང་བའི་ལེགས་
འབུལ་དཔངས་མཐོ་ཞིག་མི་འདུག་ཀྱང་འབུལ་བ་དང་། གོང་ཞབས་རིན་པོ་ཆེར་རྟེན་འབྱུང་
འབུལ་གནང་གི་ལན་རྣམས་དང་། འདི་ཁར་གནང་ཆ་བཀའ་དྲིན་བསྐྱངས་པའི་འབུལ་བ་སྟོང་
མིན་ཡང་མ་གཞི་ཆིབས་བསྒྱུར་འཕྲལ་རང་ལ་མ་གནང་ཕྱིན་རིངས་སྟབས་མ་དགོས་ཀྱང་།
གཟའ་ཚེས་ཕྱག་ནས་དང་བསྟུན་པ་རྟེན་འབྲེལ་གྱི་སྒོ་འགྲིག་པ་དང་འབུལ་རྩིས་ཡིན་པ་ནང་སྦྱར་
ཡིན་ཚུལ་ཕེབས་པ་བཞིན། དེ་ཉིན་པོ་ཏ་ལར་ཕྱིན་ནས། མཆོད་སྡོང་འཛམ་གླིང་རྒྱན་གཅིག་
གི་སྐུ་མདུན་དུ་སྣ་ལྔའི་མཆོད་པ་བརྒྱ་ཕྲག་གསུམ་བརྒལ་བ་དང་། བཟང་གོས་ཡུག་ཟུང་ལ་སྨོན་
ལམ་ཚིགས་བཅད་བྲིས་པའི་སྙན་ཤལ། དངུལ་སྲང་ཕྱེད་ཉིས་བརྒྱ་ལས་གྲུབ་པའི་མཎྜལ་གླིང་
བཞི་རི་རབ་སོགས་ཀྱི་ཐོག་འཇོག་དང་བཅས་པ། བཟང་གོས་ཀྱི་འཕན་རིང་ལེགས་པ་ཆ། རྨ་
བྱའི་སྒོ་བུམ་རྒྱ་བཟོ་མ་ལེགས་པ་མེ་ཏོག་དང་བཅས་པ་ཆ། མཆོད་ཐེས་སུ་ཁ་བཏགས་འཁོར་ལོ་
མ་སོགས་བཅོ་ལྔ་དང་། བཟང་གོས་ཡུག་བཅུ། དངུལ་ལྔ་བཅུ་མ་གཉིས། དངུལ་ལྡོང་སྲང་ལྔ་
བཅུ་ཡོད་པ་གཅིག་རྣམས་ཕུལ་ངོས། བསྐང་གསོ་བ་རྣམས་དང་ལྷན་ཅིག་སྤྱན་འདྲེན་ཁྲུས་
གསོལ་མཆོད་འབུལ་མཎྜལ་སོགས་ཕུལ་རྗེས། བདག་ཉིད་ནས་དཔལ་རྡོ་རྗེ་འཇིགས་བྱེད་ལ་
བརྟེན་པའི་སྤྱན་དབྱེའི་ཆོ་ག་མདོར་བསྡུས་ཤིག་བྱས་ཏེ་དམ་ཚིག་སེམས་དཔའ་ལ་ཡེ་ཤེས་སེམས་
དཔའ་རོ་གཅིག་ཏུ་བསྟིམས་ནས། བླ་མ་རྒྱལ་བ་སྲས་དང་བཅས་པ་ཐམས་ཅད་ཡིད་ཀྱི་ཡུལ་དུ་
མངོན་སུམ་པ་ལྟར་བཞུགས་སུ་གསོལ་བ་རྣམས་ཀྱི་སྤྱན་སྔར་སྡེ་སྲིད་རིན་པོ་ཆེ་ནས་ཇི་ལྟར་
གསུང་བའི་སྨོན་བྱ་རྣམས་དང་། ལྷག་པར་རྒྱལ་བའི་སྲས་པོ་ཞི་བ་ལྷས། བྱང་ཆུབ་སེམས་
དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་པོ་ཡིས་ནི་གང་
219



དགོངས་པ། །སེམས་ཅན་རྣམས་ལ་དེ་འབྱོར་ཤོག ཅེས་གསུངས་པ་བཞིན་བདག་གི་མཁན་པོ་
རིན་པོ་ཆེ་འཕགས་མཆོག་ཕྱག་ན་པདྨ་ངུར་སྨྲིག་གར་གྱིས་རྣམ་པར་རོལ་པ་དེ་ཉིད་ཀྱི་ཐུགས་
ཟག་པ་མེད་པའི་མཁའ་ལ་ཚད་མེད་སྙིང་རྗེའི་སྤྲིན་ཕུང་ཆེན་པོ་འཁྲིགས་པས། ཉོན་མོངས་ཚ་
བས་གདུངས་པའི་འགྲོ་རྣམས་སྐྱོབ་ཕྱིར་གང་འདུལ་སྤྲུལ་པའི་གྲུ་ཆར་གྲངས་ལས་འདས་པ་ཕབ་
པ་རྣམས་ཀྱིས་འགྲོ་དོན་ཇི་ལྟར་དགོངས་པ་ཐམས་ཅད་འགྲོ་བ་རྣམས་ལ་འབྱོར་པར་གྱུར་ཏེ།
ཁམས་གསུམ་འཁོར་བའི་གནས་འདི་མྱུར་དུ་སྟོངས་པར་གྱུར་ཅིག་པའི་སྨོན་ལམ་བཏབ། དེ་
ནས་ལྷ་ཁང་གཞན་རྣམས་ཀྱང་མཇལ་ཞིང་སྙན་ཤལ། མཆོད་འབུལ་དང་བཅས་ཏེ་ཤིས་པ་
བརྗོད་པའི་མེ་ཏོག་གཏོར། གུང་ཚིགས་ལ་ཚོམས་ཆེན་གསར་པར་སྟོན་མོ་གཟབ་རྒྱས་གནང་སྟེ།
ཕྱི་དྲོ་སྡེ་སྲིད་རིན་པོ་ཆེ་ཕེབས་ནས་ངེད་ལ་རབ་ཡོན་དུ་གསེར་དངུལ། མཛོད་གོས་སོགས་གོས་
ཆེན་སྣ་ཚོགས། སྨན་བྱང་ཡུག་རྙིང་སོགས་དར་གྱི་རིགས། ཆུ་རྡོག་འཁོར་དྲུག་སོགས་དང་།
རྩེ་ཤོད་གཉིས་སོ་སོ་ནས་སྐུ་གསུང་ཐུགས་རྟེན་གྱོན་པ། གསེར་དངུལ། མཛོད་གོས་གསར་རྙིང་
སྤུས་ལེགས། འགང་ལིང་། སྨན་བྱང་། རས་ཆ། ལྟང་རྩེ་སོགས་དངོས་པོ་སྤུས་གཙང་བའི་
གནང་སྐྱེས་གྱ་ནོམ་པ་དང་། ཉེ་འཁོར་བ་སེར་གཟུགས་ཡན་ལ་རབ་ཡོན་གསེར་དངུལ་སོགས་
ལྔ་ཚན་རེ་དང་། གནང་ཆར་སེར་སྐྱ་སྤྱི་སྒེར་དུ་ཚན་གྲངས་བཟང་པོ་དང་བཅས་སྩལ། ཚེས་
བཅུ་བདུན་གྱི་ཉིན་རྒྱ་ནག་མི་སྣ་གཉིས་ཀྱིས་གཙོས་ཉུང་བསྡུས་ཤིག་དཔལ་ལྡན་ལྷ་མོའི་རྗེས་
གནང་ཞིག་བྱས། དེའི་ཕྱི་ཉིན་ཚོམས་ཆེན་གསར་པར་གོང་ས་མཆོག་གི་སྤྲུལ་སྐུ་རིན་པོ་ཆེ་སྤྱན་
དྲངས་ཏེ་གསོལ་སྟོན་རྒྱས་པའི་ཐོག་རྣམ་རྒྱལ་གྲྭ་ཚང་པ་རྣམས་ཀྱིས་ཞབས་བརྟན་གསུང་ཆོག་
དང་བཅས། ཀུན་མཁྱེན་བུ་རམ་ཤིང་པའི་ལུང་རྟོགས་ཀྱི་བསྟན་པ་སྤྱི་དང་། ཁྱད་པར་ཁམས་
གསུམ་འགྲོ་བའི་བླ་མ་ཙོང་ཁ་པ་ཆེན་པོའི་རིང་ལུགས་དྲི་མ་མེད་པ་འཛིན་སྐྱོང་སྤེལ་གསུམ་གྱི་
ཆེད་དང་། འཕགས་མཆོག་ཕྱག་ན་པདྨ་གང་གིས་གདུལ་བའི་ཞིང་མཆོག་ཏུ་གྱུར་པ་བསིལ་ལྡན་
གྱི་ལྗོངས་འདིའི་འགྲོ་བ་རྣམས་ལ་གནས་སྐབས་དང་མཐར་ཐུག་གི་ཕན་བདེ་བླ་ན་མེད་པ་སྩོལ་
བའི་ཆེད་དུ་ཞབས་ཟུང་རྡོ་རྗེའི་ཁྲི་འཕང་མཐོན་པོར་བསྐལ་བརྒྱར་བརྟན་པར་བཞུགས་སུ་
གསོལ་བ་འདེབས་པའི་རྟེན་དུ་བཀྲ་ཤིས་ཁ་བཏགས་ཡུག་རིང་ཤིས་བརྗོད་ཀྱི་ཡི་གེ་སྤ་བ་ཟུང་
འབྲེལ། རྒྱལ་བ་ཚེ་དཔག་མེད་ཀྱི་སྐུ་བརྙན་ཆེ་བ་བཀྲ་ཤིས་ལི་མ་བྱོན་གཙང་ཁྲི་རྒྱབ་དང་བཅས་
པ། དངུལ་གྱི་མཎྜལ། ན་བཟའ་སྐོར། ཞལ་དཀར་གན་དཀར། དངུལ་སྟེགས། ཕུད་ཕོར།
220



སྤྱི་བླུགས། བཟེད་ཞལ་དང་བཅས་པ། བཞུགས་གདན། སྐུ་སྙེ། བླ་བྲེ། རྟེན་ ཁེབས།
གསེར་མགུར་སྲང་། དངུལ་ལྔ་བཅུ་མ། དངུལ་ལྡོང་། ཇ་ཆུ་ཐོག་འཁོར་དྲུག་སོགས་ཀྱི་མགོ་
ཚན་དང་། བཟང་གོས། ལིང་། འགང་། བྱང་སྨན། རྒྱ་བལ་ཁ་ཆེ་སོགས་ཀྱི་རས་བཅས་
བསྒྲིགས་པའི་དགུ་ཚན་ལྔ་བཅུ་ང་གཅིག་དང་། སྡེ་སྲིད་རིན་པོ་ཆེར་ཡང་ཁ་བཏགས་ནོར་བུ་ཆ་
བདུན་རིས་ཟུང་འབྲེལ། སྒྲོལ་དཀར་ཡིད་བཞིན་འཁོར་ལོའི་སྣང་བརྙན་བཀྲ་ཤིས་ལི་མ་ཁྲ་ལྡན།
དངུལ་གྱི་མཎྜལ། ན་བཟའ། གོས་བཟང་པོའི་བཞུགས་གདན། རྟེན་ཁེབས། གསེར་མགུར་
སྲང་། དངུལ་གྱི་ད་སྦག་ དངུལ་གཞོང་། ཆུ་ཐོག་འཁོར་དྲུག །གོས་དར་རས་ཆ་སོགས་ཀྱི་
ཚན་གྲངས་ཉེར་ལྔ། སྐུ་ཞབས་གྲྭ་ཚང་པ་རྣམས་ལ་ཡོན་དུ་ཁ་བཏགས། དངུལ་སྲང་། གོས་ཁ་
རེ་བཅས་པའི་བསྙེན་བཀུར་གྱིས་བླ་དཔོན་དགེ་འདུན་དང་བཅས་པ་དགྱེས་པར་བྱས། ཚེས་
བཅུ་དགུའི་ཉིན་དཔོན་མོ་ཆོས་རིན་ཆེན་སོགས་བྱང་རྒྱུད་དཔོན་ཁག་འགའ་ཞིག་ལ་ཐུགས་རྗེ་
ཆེན་པོ་ཕྱག་བཞི་པའི་རྗེས་གནང་ཞིག་ཕུལ། རྒྱལ་ཟླ་བའི་ཚེས་གཉིས་ཀྱི་ཉིན་འཆི་མེད་དགའ་
ཚལ་དང་དཔལ་རབ་ཁང་གསར་གྱི་དཔོན་ས་ཡུམ་སྲས་སོགས་ངོས་འཕྲད་དུ་བྱོན་པར་སོ་སོ་ནས་
བདོག་པའི་སྐྱེས་བཟང་པོ་དང་། གྲོང་སྨད་གཞིས་ཀ་ནས་ཀྱང་བཞེས་སྤྲོ་སོགས་དཔངས་མཐོ་བ་
གནང་། འདི་སྐབས་གཞུང་ས་ནས་ལ་མོ་ཆོས་སྐྱོང་ཆེན་པོར་བཏང་རག་གི་སྐུ་ཆས་འབུལ་
གནང་ལ་ཕོ་བྲང་ཆེན་པོར་སྤྱན་འདྲེན་གནང་འདུག་པ། དེ་མཐུན་སྐུ་རྟེན་པ་ངོས་འཕྲད་དུ་
བྱོན་པར་མཛོད་པ་ནས་སྐུ་ཕེབས་ཞུས་པའི་ངེད་ཀྱི་རྩེར་ཕེབས་བྱུང་བར། ཐོག་མར་དར་དང་
བཅས་བརྐྱངས་ཕྱག་གསུམ་དང་། དེ་ནས་མཆོད་གར་འགའ་ཞིག་མཛད་རྗེས། རྒྱལ་བ་ཡབ་
སྲས་གཉིས་ཞལ་འཛོམ་གནང་བ་འདི་བསྟན་པ་དང་སེམས་ཅན། ངེད་དཀར་ཕྱོགས་སྐྱོང་བ་
རྣམས་ལ་ཤིན་ཏུ་ལེགས་པ་བྱུང་། སྣ་དཀར་རྩེར་ཆིབས་ཆེན་ལ་འུར་འདྲོགས་བྱུང་བ་དེར་
བརྟེན་གྱིས་ངེད་ལ་དྲི་ཚིག་གནང་བ། གསོལ་བ་བཞེས་མཆོད་ལ་ཐུགས་རྟོག་ཞིབ་བླངས་གནང་
དགོས་ཚུལ་གྱི་སྙན་འདེབས་འོང་ཕྱིར་དུ་དཔལ་ལྡན་ལྷ་མོས་ཐབས་ཀྱི་ཆོ་འཕྲུལ་བསྟན་པ་ཡིན་
ཚུལ་སོགས་གསུང་བ་དང་། ངེད་རང་ནས་རྟས་དྲེད་སྔངས་ཅན་ཞིག་མཐོང་སོང་བྱས་པ་མཐུན་
པ་བྱུང་། གཞན་ཡང་བསྟན་པ་སྤྱི་སྒེར་གྱི་རིམ་གྲོ་བསྒྲུབ་དགོས་སོགས་འཕྲལ་གྱི་བླང་དོར་
འགའ་ཞིག་གསུངས་རྗེས་ངེད་ཀྱི་པུས་མོ་གཡོན་པ་ལ་དབུ་བཙུགས་ཏེ་སྐྱེས་བུ་དམ་པའི་ཞབས་ལ་
གཙུག་གིས་གཏུགས་ན། དབང་བཞི་ཡོངས་སུ་རྫོགས་པ་ཐོབ་པ་ལས་ཀྱང་ལྷག་པ་ཡིན་གསུང་།
221



དེ་ནས་གར་སྟབས་འགའ་ཞིག་མཛད་དེ་ངེད་ལ་བཀྲ་ཤིས་པའི་ཁ་བཏགས་གཅིག་གནང་ནས་
ཞབས་པད་བསྐལ་བརྒྱའི་བར་དུ་བརྟན་པར་བཞུགས་སུ་གསོལ་ཞེས་སོགས་ཡུན་རིང་དུ་འཚོ་
དགོས་པའི་རྒྱུ་མཚན་དང་བཀྲ་ཤིས་པའི་ཚིག་མང་པོ་གསུངས། དེའང་ཆོས་སྐྱོང་འདི་ཉིད་
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་ལ་ཐུགས་མོས་ཆེ་བས། བླང་དོར་གྱི་ལུང་
གསལ་བར་འབུལ་ཞིང་འཕྲིན་ལས་བསྒྲུབ་པ་སོགས་ཐུགས་འབྲེལ་ཤིན་ཏུ་ཆེ་བ་ཞིག་ཡིན་འདུག
།བདག་ཉིད་ལའང་མཇལ་ཙམ་ཉིད་ནས་དགྱེས་ཚུལ་བླ་མེད་མཛད་པས་རྟེན་འབྲེལ་ཕུན་སུམ་
ཚོགས་པ་བྱུང་། ངེད་ནས་ཀྱང་སྐུ་ཆས་ཆ་འགྲིག་སོགས་གཏང་རག་གི་ལེགས་སོ་བཟང་པོ་ཕུལ།
འདི་སྐབས་ གོང་ས་མཆོག་གི་སྤྲུལ་སྐུ་རིན་པོ་ཆེར་འཁྲུངས་རབས་ གསོལ་འདེབས་བརྟན་
བཞུགས་དང་བཅས་པ་ཞིག་འབུལ་འདུན་ཡོད་པའི་ཐོག །སྡེ་སྲིད་རིན་པོ་ཆེ་ནས་ཁ་བཏགས་
ཀྱིས་བརྒྱན་པའི་དངུལ་གྱི་མཎྜལ་གསེར་གྱི་ཚོམ་བུ་དང་བཅས་པའི་ཕྱག་སམ་ཞིག་གནང་སྟེ།
རྒྱལ་དབང་ཐམས་ཅད་མཁྱེན་གཟིགས་ཆེན་པོར་ངུར་སྨྲིག་གར་རོལ་དྲུག་པར་འཁྲུངས་རབས་
བསྡུས་ཞབས་བརྟན་དང་བཅས་པ་དང་། དེ་ཁྲོད་དུ་བདག་ཀྱང་ཚེ་རིང་ཞིང་འབྲལ་མེད་དུ་
རྗེས་སུ་འཛིན་པ་སོགས་བཀའ་གདམས་གླེགས་བམ་གྱི་ལུང་བསྟན་དང་མཐུན་པའི་བཀའ་རྩོམ་
ཞིག་དགོས་ཞེས་བསྐུལ་མ་གནང་བྱུང་བ་ལྟར་བློ་ཆེན་རྒྱལ་ཀུན་མར་གྲགས་པ་འདི་རྩོམ་པ་བྱས།
བཟའ་སྐར་ལེགས་པ་དང་བསྟུན་ཐོག་མར་སེར་འབྲས་དགེ་གསུམ་དུ་འཛུགས་པའི་སྟ་གོན་བྱས་
པའི་རྟེན་འབྲེལ་དུ་སོ་སོའི་ཀུན་དགའ་ར་བར་བཟང་གོས་ཀྱི་འཕན་རིང་ཆ་རེ་དང་། འཛུགས་
ཇ་བཟང་པོའི་ཐོག་སྤྱིར་དགེ་འདུན་ཞལ་གྲངས་དགུང་སྟོང་བརྒལ་བར་ཕྱག་འགྱེད་བཀྲ་ཤིས་ཁ་
བཏགས་རེ་དང་སོ་སོར་བསྔོ་རྟེན་རྣམ་གཞག་བཅས་ཕུལ། དེ་མཐུན་འབྲས་སྤུངས་ཆོས་སྐྱོང་
ཆེན་པོར་ཡང་མཆོག་གི་སྤྲུལ་པའི་སྐུ་མྱུར་ཕེབས་ཀྱི་འཕྲིན་ལས་བསྒྲུབས་པའི་གཏང་རག་ཏུ་སྐུ་
ཚེས་ཆ་འགྲིག །གསེར་ཕུད་སྙན་ཤལ་བཅས་དང་། སྐུ་ཞབས་གྲྭ་ཚང་དུ་ཡང་ཞབས་བརྟན་
གསོལ་འདེབས་ཀྱི་འཛུགས་ཇ་སྦྱོར་སྦྲེལ། འགྱེད་བཀྲས་བཏགས་རེ། སྤྱི་སྦྱོར་རྒྱ་སྦུག་ཤུབས་
བཅས་དང་། མཆོད་རུའི་ཐེས་སུ་མཛོ་གཡག་སོ་བདུན། རྒྱུད་སྟོད་སྨད་བཀྲ་ཤིས་ལྗོངས་བཅས་
པར་ཡང་ཞབས་བརྟན་ལ་དམིགས་པའི་མང་འགྱེད་བཟང་པོའི་བསྙེན་བཀུར་བསྒྲུབས། སྡེ་
སྲིད་རིན་པོ་ཆེའི་བདག་མོ་གཞོན་པའི་ཡུམ་གྱིས་གཙོས་ལྷ་ས་བ་ཁ་ཤས་ནས་དམིགས་བརྩེ་མའི་
ལུང་དགོས་ཚུལ་བྱུང་བ་ལྟར་སྦྱིན། དེ་ནས་གོང་ས་མཆོག་གི་སྤྲུལ་སྐུ་རིན་པོ་ཆེར་བཅོམ་ལྡན་
222



འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་ཞིག་དགོས་ཚུལ་ཕེབས་པ་ལྟར།
ཉིན་དང་པོ་ལ་སྟ་གོན་དང་ཕྱི་ཉིན་དངོས་གཞི་བཅས་དབང་བཞི་ཡོངས་སུ་རྫོགས་པ་ཕུལ།
དབང་ཡོན་དུ་ཁ་བཏགས། གོས་ཡུག་ཁྱད་འཕགས་བཅས་གནང་། འདི་སྐབས་སྡེ་སྲིད་རིན་པོ་
ཆེའི་སྲས་དཔལ་རབ་ཁང་གསར་བར་སློག་ཆ་དང་། གོང་སའི་ཞབས་ཕྱིར་ཕེབས་པའི་ལེགས་སོ་
སྦྲགས། འགན་སྦྱར། དངུལ་ཕོར། རྟེན་ཁེབས་ཀྱིས་གཙོས་པའི་ཚན་གྲངས་བཟང་པོ་བསྟར།
ཚེས་དྲུག་གི་ཉིན་ཧོར་སྐུ་སྐྱེ་དང་། བཀྲ་ཤིས་ལྗོངས་སྤྲུལ་པའི་སྐུ་ཚོགས་པ་བཅས་པས་མཎྜལ་
དངོས་པོའི་ཚན་གྲངས་དང་བཅས་རིང་འཚོའི་རྟེན་འབྲེལ་བསྒྲིག་པར་མཛད་ཅིང་ཆོས་འབྲེལ་
ཞིག་དགོས་གསུང་བར། ལམ་རིམ་ཚིགས་བཅད་མ་དང་། བློ་ཆེན་རྒྱལ་ཀུན་མའི་ལུང་ཞིག་
ཕུལ། ཕྱི་ཉིན་ཧོར་སྐུ་སྐྱེ། རྒྱ་ནག་མི་སྣ་འགྲུལ་སྡེབས་བཅས་པ་དང་། དཔོན་མོ་ཕུན་སུམ་
ཚོགས་སོགས་བྱང་རིགས་དཔོན་ཁག་ཁ་ཤས་ལ་གྲུབ་རྒྱལ་ལུགས་ཀྱི་ཚེ་དབང་དང་བློ་ཆེན་རྒྱལ་
ཀུན་མའི་ལུང་བཀླགས། གོང་མའི་བཀའ་ལན་དང་མི་སྣ་འགྲུལ་སྡེབས་བཅས་པར་ཐོན་ཆས་
བཟང་པོ་བསྟབས། འདི་སྐབས་རྒྱལ་ཡུམ་ཚེ་དབང་ལྷ་མོ་ལ་ཁ་བཏགས། སྐུ་གཟན། དངུལ་
ཕོར། རྟེན་ཁེབས། ཇ་འཁོར་དྲུག །གོས་དར་སོགས་ཀྱི་དགུ་ཚན་ལྔ་ལེགས་སྐྱེས་སུ་འབུལ་མི་
བཏང་། ཚེས་བརྒྱད་ལ་བྱང་རིགས་པ་ཁ་ཤས་དང་། ལྷ་སའི་བསྙེན་གནས་མ་རྣམས་ལ་བསྙེན་
གནས་ཀྱི་སྡོམ་པ་ཕོག་ཅིང་། དེ་ཉིན་ཉི་ཐང་ཞབས་དྲུང་སོགས་ལ་འཇམ་དཀར་གྱི་རྗེས་གནང་
དང་། དཔོན་མོ་ཆོས་རིན་ཆེན་གྱིས་གསེར་དངུལ། གོས་དར། རྟ་ལྔ་བཅུ་སྐོར་སོགས་ཀྱི་སྟེར་
ཆ་དཔངས་མཐོ་བ་བཏེག་ནས་ཕྱག་རྡོར་འབྱུང་འདུལ་གྱི་རྗེས་གནང་ཞིག་དགོས་ཚུལ་བྱུང་བར་
ཁོང་དཔོན་གཡོག་རགས་བསྡུས་དང་ཕ་བོང་ཁའི་བླ་མ། བསྟན་སྐྱོང་ཚངས་པ་བཅས་ཐུན་མོང་
དུ་ཕུལ། གསེར་གདུང་འཛམ་གླིང་རྒྱན་གཅིག་གི་སྐུ་མདུན་དུ་སྣ་ལྔའི་མཆོད་པ་སྟོང་རྩ།
དངུལ་དཀར་གྱི་མཎྜལ་དར་ཡུག་སྣ་ལྔས་བརྒྱན་པ་དང་། འཕགས་པ་ལོ་ཀེ་ཤྭ་ར། ཇོ་ཞལ་རྣམ་
གཉིས། རང་བྱོན་ལྔ་ལྡན། རྗེ་བདག་ཉིད་ཆེན་པོའི་སྣང་བརྙན་རྣམས་ལ་ཞལ་གསེར་བརྫིབས་
གསོལ་དང་། དེ་ཕྱིན་ལྷ་ས་པོ་ཏ་ལ་བཅས་ཀྱི་རྟེན་ཚང་མར་ཞལ་གསེར་ཞལ་གསོ། ཇོ་བོ་ཤཱཀྱ་
མུ་ནེའི་སྐུ་མདུན་དུ་རྒྱ་མཆོད་སྣ་ལྔ། གཞན་མ་མཆོད་ཁང་སོ་སོར་སྣ་ལྔའི་མཆོད་པ། སྙན་དར་
སོགས་ཕུལ། འདི་སྐབས་སྡེ་སྲིད་རིན་པོ་ཆེ་ནས་གོང་ས་མཆོག་གི་སྤྲུལ་སྐུ་རིན་པོ་ཆེ་ཉི་ཟློག་སྐུ་
མཚམས་གྲོལ་ནས་ཟླ་སྨད་རིང་བཀའ་ཆས་ཀྱི་འཕྲོས་གནང་བའི་ཟླ་མཚམས་འཆར་པོའི་ཚེས་
223



མགོར་གཙང་ཕྱོགས་ལ་ཆིབས་བསྐྱོད་དང་། སླར་ཐུགས་རྫོགས་ཀྱི་དབུས་རིམ་གྱིས་འབུལ་
བཞེས་གནང་ཆོག་ཚུལ་སོགས་གང་ཅིའི་མཚམས་བཀའ་སམ་《འམ་》བསླབ་སྟོན་རིམ་པར་སྩལ་
དོན་བཞིན་ཟླ་བ་བཅུ་གཉིས་པའི་ཚེས་བཅུ་གཅིག་ལ་གཟའ་སྐར་ལེགས་པ་བཅས་དེ་ཉིན་ནས་
ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་འབུམ་རིན་པོ་ཆེའི་ཚིག་བཀྲ་ལེགས་སར་
མཚམས་གསོལ་ངོས། བདག་ཉིད་ནས་གོང་ས་མཆོག་གི་སྤྲུལ་སྐུ་རིན་པོ་ཆེར། སྐྱེས་ཆེན་དམ་
པ་རྣམས་གསན་སྦྱོང་ལ་ཅི་ལ་ལྟོས་ནའང་འགྲོ་བའི་སྣང་ངོར་རིག་གནས་མཐའ་དག་ལ་གསན་
སྦྱོང་གི་ཚུལ་དང་། སླར་ཞལ་དཀྱིལ་མྱུར་དུ་མཇལ་བའི་ཐུགས་སྨོན་བཟང་པོ་བརྩེ་འདོར་མེད་
ངོས། བསྟན་འགྲོའི་དོན་དུ་ཞབས་པད་བསྐལ་པ་རྒྱ་མཚོར་བརྟན་པར་བཞུགས་དགོས་ཞེས་
གསོལ་བ་འདེབས་པའི་རྟེན་དུ། དངུལ་གྱི་མཎྜལ་ཚ་གསེར་མ་བཀྲ་ཤིས་རྟགས་བརྒྱད་ཀྱིས་
མཚན་པའི་སྟེང་གསེར་སྲང་གསུམ་གྱི་ཚོམ་བུ་བཀོད་པ། ཁ་བཏགས་ཉིན་བདེ་ལེགས་མའི་སྣེ་
འདོགས་བཅས་ཕུལ་བས། དགྱེས་བཞིན་དུ་ཕྱག་ཏུ་བཞེས་ཏེ། ཕེབས་ལམ་ལ་ཐུགས་བཅག་
དང་སླར་མྱུར་དུ་མཇལ་ཡོང་ཕེབས་པ་སོགས་རྟེན་འབྲེལ་ལེགས་ཚོགས་ཆེ་བ་བྱུང་། དེ་ནས་སྔ་
སོར་ངེད་རང་ན་ཕྲ་མོའི་སྐབས་ནས་གདན་ས་ཆེན་པོ་རི་བོ་དགེ་ལྡན། རྗེ་བདག་ཉིད་ཆེན་པོའི་
སྐུ་གདུང་རིན་པོ་ཆེ་དང་བཅས་པ་མཇལ་འདོད་ཤིན་ཏུ་ཆེ་བ་ཡོད་པ་བཞིན། ས་ལུག་དབུས་
བསྐྱོད་སྐབས་འགྲོ་བར་ཐག་ཆོད་ཀྱང་གནས་ཆུང་ཆོས་སྐྱོང་ནས་ད་ལམ་མ་ཕྱིན་པ་འགབ་ཚུལ་
བྱུང་བ་སོགས་གེགས་དབང་གིས་འགྲོ་མ་བདེ་ཞིང་། འདི་ལོ་ཅིས་ཀྱང་མཇལ་ཐུབ་པ་བྱེད་སྙམ་
པ་ཡོད་པའི་ཐོག །ཁྲི་རིན་པོ་ཆེ་ཅོ་ནེ་ཚུལ་ཁྲིམས་དར་རྒྱས་ཀྱིས་རི་བོ་དགེ་ལྡན་དུ་ཡོང་དགོས་
ཚུལ་གྱི་འབོད་མི་ཆེད་གཉེར་གནང་བ་འབྱོར་པ་བཅས། ཚེས་བཅུ་གསུམ་ལ་རི་བོ་དགེ་ལྡན་
རྣམ་པར་རྒྱལ་བའི་གླིང་དུ་འགྲོ་བར་ཕྱོགས་ཏེ། གཞུང་ས་ནས་རྩེ་ཤོད་ཀྱི་སྐུ་ཚབ་ཞབས་དྲུང་དུ་
ལྷ་བ་དང་། སྦྲུམ་པ་ཆོས་མཛད་གཉིས་ཀྱིས་དབུས་པའི་ནང་རྣམ་སོགས་དྲུང་འཁོར་རྟ་པ་ལྔ་
བཅུ་སྐོར་དང་ཐབ་སྐྱེལ་བཅས་གནང་ཞིང་། གུང་ཐང་དུ་གུང་ཚིགས་ཐོག་མཆོད་ཁང་རྣམས་ལ་
མཆོད་པ་སྙན་ཤལ་དང་བཅས་པ་ཕུལ་ཞིང་། གུང་ཐང་སོགས་ཉེ་སྐོར་དགོན་ཁག་གི་གྲྭ་རིགས་
དང་། སྐྱེ་བོའི་ཚོགས་དད་འབུལ་དང་བཅས་གཏོས་ཆེ་བ་འདུས་པ་སོ་སོར་ངོས་འཕྲད་སོགས་
ཀྱིས་རེ་བ་རྫོགས་པར་བྱས་ཤིང་དགོན་ཁག་རྣམས་ལ་མང་འགྱེད་ཀྱང་བསྟབས། དེ་ནས་གསང་
སྔགས་མཁར་བླ་སྤྱི་ནས་རྟ་བསུ་དང་བཅས་བདེ་ཆེན་སྐྱེད་མོས་ཚལ་དུ་ཞག་སྡོད་བྱས་ཐོག །
224



གསང་སྔགས་མཁར་གྲྭ་སློབ་སྤྱི་སྒེར་གྱིས་འཕྲད་རྟེན་དང་། སྐྱེ་བོའི་ཚོགས་དུ་མ་འདུས་པ་
རྣམས་ཀྱིས་དད་རྟེན་བསྔོ་རྟེན་སོགས་ཕོན་ཆེ་བ་བྱུང་བར་ངོས་འཕྲད་དང་དགེ་བ་རྫོགས་བྱང་དུ་
བསྔོ་བ་སོགས་རེ་བ་སྨིན་པར་བྱས་ངོས། གསང་སྔགས་མཁར་པར་མང་འགྱེད་རྣམ་གཞག་དང་
བཅས་པ་ཕུལ། བཀྲ་ཤིས་ལྗོངས་སྤྲུལ་སྐུས་དགོན་པར་ཡོང་དགོས་ཚུལ་ནན་ཆགས་བྱུང་བར་
གཙང་ལ་འགྲོ་བའི་རིངས་ཁྱད་ཀྱིས་དགོངས་བཞེད་ལྟར་བསྒྲུབ་མ་ཐུབ་ཀྱང་། ཁོང་དཔོན་སློབ་
ནས་རྟ་བསུ་དར་འཕྱར་སེར་འཕྲེང་དང་བཅས། དགོན་གཤམ་གླིང་ཁར་སྟོན་མོ་གཟབ་རྒྱས་
གནང་བའི་ཐོག་སྤྱི་སྒེར་ཚང་མ་ནས་བདོག་པའི་རྟེན་མཎྜལ་དང་བཅས་རིང་འཚོའི་རྟེན་འབྲེལ་
བསྒྲིག་པར་མཛད་ཅིང་། ཁོང་རྣམས་ལའང་མང་འགྱེད་བཟང་པོ་སོ་སོར་ལན་འདེབས་དང་
བཅས་པ་ཕུལ། གཞན་ཡང་ཉེ་སྐོར་གྱི་སེར་སྐྱ་དུ་མ་ངོས་འཕྲད་དུ་འབྱོར་བ་རྣམས་ཀྱི་འདོད་
པའང་བསྐངས། དེར་རི་བོ་དགའ་ལྡན་རྣམ་པར་རྒྱལ་བའི་གླིང་ནས་སློབ་དཔོན་རྣམ་པ་སྤྱི་མི་
སོགས་རྟ་བསུ་བ་སུམ་ཅུ་སྐོར་འབྱོར་བས་མདུན་བདར། ཁྲི་ཐོག་ཁང་དང་། གཙུག་ལག་ཁང་།
གྲ་ཁང་སོ་སོའི་ཐོག་ཏུ་དར་འཕྱར། དུང་འབུད། བསངས་དུད་ཀྱིས་མཁའ་དབྱིངས་ཁྱབ་པ་
བཅས་ཁྲི་ཐོག་ཁང་དུ་བདེ་བར་སླེབས། དེའི་སང་ཉིན་ཚེས་བཅོ་ལྔ་ཡིན་འདུག་པར་ཁྲི་རིན་པོ་
ཆེ་དང་སློབ་དཔོན་རྣམ་པ་སོགས་ཀྱིས་གདན་ས་ཆེན་པོ་རི་བོ་དགེ་ལྡན་རྣམ་པར་རྒྱལ་བའི་གླིང་
འདིར་ཐོག་མ་ཕེབས་པ་དང་། ཟླ་བ་ཡར་ངོའི་གསོ་སྦྱོང་བཅོ་ལྔ་པ་དུས་བསྒྲིགས་པ་ལྟ་བུར་
འགྲིག་ཅིང་རྟེན་འབྲེལ་ཕུན་སུམ་ཚོགས་པ་བྱུང་བས་རྗེ་བདག་ཉིད་ཆེན་པོའི་གསེར་ཁྲིའི་སྟེང་
ནས་བསྔོ་བ་དང༌། ཆོས་བསྒྲགས་པ་དང་། སོ་སོར་ཐར་བའི་མདོ་གདོན་པ་ལ་སོགས་པ་བསྟན་
པའི་བྱ་བ་རྒྱ་ཆེར་མཛད་དགོས་གསུངས། དེ་ཡང་བདག་ཉིད་གཙང་ལ་འགྲོ་བའི་དུས་ཚེས་ལ་
སོགས་པ་སྡེ་སྲིད་རིན་པོ་ཆེས་བཀའ་གང་གནང་ལས་ཆེད་དུ་བསྒྲིག་རྒྱུ་མེད་ཀྱང་གསོ་སྦྱོང་ལ་
ཆེད་སྒྲིགས་ཡོངས་པ་ལྟར་རྟེན་འབྲེལ་རང་སྒྲིགས་སུ་འགྲིག་པས་སྐལ་པ་བཟང་སྙམ་སྟེ། གསེར་
ཁྲིའི་སྟེང་ནས་བསྔོ་བ་དང་། མདོ་གདོན་པ་ལ་སོགས་པ་ཡང་དག་པར་བསྒྲུབས་པས་འདུས་
ཚོགས་ཐམས་ཅད་ལྷག་པར་དགྱེས་ཤིང་། ཁྲི་རིན་པོ་ཆེ་དང་གྲྭ་ཚང་ཁམ་ཚན་ཁག་སོགས་སྤྱི་
སྒེར་གྱིས་དངོས་པོའི་སྟེར་ཆ་གྱ་ནོམ་པ་གནང་། དེ་ནས་རྗེ་བདག་ཉིད་ཆེན་པོའི་དངུལ་གདུང་
རིན་པོ་ཆེ་མཇལ་ཏེ། བཟང་གོས་ཀྱི་སྙན་ཤལ་འདོད་གསོལ་སྨོན་ལམ་རྩོམ་ཚིག་བྲིས་པ་དང་།
དངུལ་དཀར་གྱི་མཎྜལ་ཐོག་གསེར་གྱི་ཚོམ་བུས་སྤྲས་པ། གོས་བཟང་པོའི་འཕན་ཆ་གཉིས།
225



མཆོད་ཀོང་བརྒྱ་རྩ་རྣམས་སྦྱོར་འཇགས་དང་། བརྒྱ་མཆོད་སྣ་ལྔ་བཅས་ཕུལ་ཏེ་དངོས་བཤམས་
ཡིད་སྤྲུལ་གྱིས་མཆོད་ནས། བསྐལ་བཟང་རྣམ་འདྲེན་བཞི་པའི་ལུང་རྟོགས་ཀྱི་བསྟན་པ་རིན་པོ་
ཆེ་སྤྱི་དང་བྱེ་བྲག་འཇམ་མགོན་ཆོས་ཀྱི་རྒྱལ་པོ་ཉིད་ཀྱི་ལུང་རྟོགས་ཀྱི་བསྟན་པ་རིན་པོ་ཆེས་ནམ་
མཁས་གར་ཁྱབ་ཏུ་ཁྱབ་ཅིང་། འཁོར་བ་མ་སྟོངས་ཀྱི་བར་དུ་གནས་པ་དང་། དེ་འཛིན་གྱི་སྐྱེས་
བུ་དམ་པ་རྣམས་ཀྱང་ཕ་མར་གྱུར་པའི་འགྲོ་བ་མ་ལུས་པ་སངས་རྒྱས་ཀྱི་ས་ལ་མ་བཞག་གི་བར་
དུ་མྱ་ངན་ལས་མི་འདའ་ཞིང་རྣམ་པར་དཀར་བའི་མཛད་འཕྲིན་རླབས་པོ་ཆེ་སྲིད་པ་གསུམ་དུ་
ཁྱབ་པ་དང་། བདག་ཉིད་ཀྱང་རྒྱལ་བའི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་དང་འགྲོ་
བའི་དོན་རླབས་པོ་ཆེ་བསྒྲུབ་པ་ལ་བློ་བཟང་གྲགས་པའི་དཔལ་དང་མི་མཉམ་པ་མེད་པར་གྱུར་
ནས་མ་སེམས་ཅན་ཐམས་ཅད་བླ་མེད་རྫོགས་པའི་བྱང་ཆུབ་ཆེན་པོ་ལ་མྱུར་དུ་འགོད་ནུས་པར་
ཤོག་ཅིག་སྙམ་པའི་སྨོན་ལམ་རྩེ་གཅིག་དུ་བཏབ། གཞན་ཡང་མཆོད་ཁང་སོ་སོར་མཆོད་པ་སྙན་
ཤལ་དང་བཅས་པ་ཕུལ་ཞིང་ནང་རྟེན་རྣམས་ཀྱང་ཞིབ་པར་མཇལ། དེ་ནས་གཙུག་ལག་ཁང་
ཆེན་མོས་དབུས་ལྷ་ཁང་གསར་རྙིང་ཐམས་ཅད་ལ་རྟེན་འབྲེལ་སྙིང་པོ་བཟླས་པའི་མེ་ཏོག་གཏོར།
སྤྱི་སོ་ནས་གཙུག་ལག་ཁང་དུ་སྟོན་མོ་གཟབ་རྒྱས་ཀྱང་བསྟར་ཞིང་། དེར་ཁྲི་རིན་པོ་ཆེསདབུས་
སློབ་དཔོན་རྣམ་པ་འདུས་ཚོགས་བཅས་པར་བློ་ཆེན་རྒྱལ་ཀུན་མའི་ལུང་ཞིག་ཕུལ། ཁོ་ཤོར་ཐའི་
ཇི་སོགས་སོག་བོད་ཀྱི་སྐྱེ་བོ་མང་པོ་འདུས་པར་ངོས་འཕྲད་དགོས་ཚུལ་བཞིན་བཏང་། ཚེས་
བཅུ་དྲུག་གི་ཉིན་གླིང་སྐོར་ལ་ཕྱིན་ནས་རང་བྱོན་ངོ་མཚར་ཅན་རྣམས་ལ་སྙན་ཤལ་ཕུལ། གྲྭ་
ཚང་གོང་འོག་གཉིས་གསར་རྒྱག་ཡིན་འདུག་པར་རབ་གནས་བཅས་ཡོང་དགོས་ཚུལ་བྱུང་བ་
བཞིན་ཕྱིན་ནས་རྟེན་བརྟེན་པ་ཚང་མར་ཤིས་པ་བརྗོད་པའི་མེ་ཏོག་གི་ཆར་ཕབ་ཅིང་། གྲྭ་ཚང་
གཉིས་ཀ་ནས་སོ་སོའི་འདུ་ཁང་དངོས་པོའི་ཚན་གྲངས་སོགས་བསྙེན་བཀུར་བླ་ན་མེད་པ་དང་།
ལྷག་པར་གྲྭ་ཚང་འོག་གི་ཁྲི་ལ་བསྡད་སྐབས་གསེང་གཡབས་ནས་འདུ་ཁང་དུ་དངོས་པོ་སྣ་ཚོགས་
ཆར་འབེབས་པ་ལྟར་འཕངས་ཤིང་ལྷག་ཏུ་དུང་དཀར་པོ་དར་དཀར་བཏགས་ པ་ གསེང་
གཡབས་ལ་བཏང་ནས་གཏོད་པའང་བྱུང་བས་རྟེན་འབྲེལ་གྱི་ལྟས་ཕུན་སུམ་ཚོགས་པར་གོ་ཞིང་།
ཆོས་གྲྭའི་ཆོས་ཁྲིར་ཡང་རབ་གནས་དགོས་གསུང་བར་རྟེན་འབྲེལ་སྙིང་པོ་བཟླས་པའི་མེ་ཏོག་
གཏོར། དེ་སྐབས་སེར་སྐྱའི་ཚོགས་དད་འབུལ་དང་བསྔོ་རྟེན་སྟོབ་མི་ཕོན་ཆེ་བ་བྱུང་བ་རྣམས་
ལ་མ་ཎི་དང་དམིགས་བརྩེ་མའི་ལུང་སྦྱིན། དེ་ནས་ཁྲི་ཐོག་ཁང་དུ་ཁྲི་རིན་པོ་ཆེས་ཀྱང་སྟོན་མོ་
226



གཟབ་རྒྱས་དང་བཅས་གནང་སྟེ། ད་ལམ་རི་བོ་དགའ་ལྡན་དུ་བཞུགས་ཞག་གང་མང་དང་།
རབ་བྱུང་བསྙེན་རྫོགས་སོགས་གནང་དགོས་ཞེས་གསུང་ནན་ཆེ་བ་བྱུང་ཞིང་། རྗེ་བླ་མའི་གདན་
སར་རྒྱུན་རིང་སྡོད་འདོད་ཆེ་བ་ཐུན་མོང་མིན་པ་ཡོད་ཀྱང་། ཟླ་བོ་སེར་སྐྱ་བཞོན་ཁལ་སོགས་
མང་གཤིས་གདན་སར་ཐུགས་བསུན་ཆེ་བ་དང་། ལྷག་ཏུ་ཕྱོགས་མཐའ་དག་ནས་སྐྱ་སེར་འདུས་
ཆེ་བས་དགེ་འདུན་རྣམས་ཀྱི་གསན་སྦྱོང་ལ་གནོད་དོགས་བློ་འཚེར་ནས་ད་ལམ་གཙང་ལ་
མགྱོགས་ཙམ་འགྲོ་རྩིས་ཀྱི་སྙན་འབུལ་གོང་ཞབས་རིན་པོ་ཆེར་ཡང་ཞུས་ཚར་བ་བཅས་ཐུགས་
བཞེད་ལྟར་ཐུབ་པ་ཞིག་མི་འོང་འདུག་ཚུལ་ཞུས་ཤིང་། ཁྲི་རིན་པོ་ཆེ་ནས་ཀྱང་བསྟན་པ་ལ་གུས་
ཞེན་གྱིས། སྔ་སོང་རྒྱལ་དབང་ཐམས་ཅད་མཁྱེན་པ་ཆེན་པོ་དང་། པཎ་ཆེན་ཐམས་ཅད་
མཁྱེན་པ་ཆེན་པོ་གཉིས་སྐུ་ན་ཤིན་ཏུ་སྨིན་ཆེ་ཡང་རབ་བྱུང་བསྙེན་རྫོགས་དབང་བཀའ་སོགས་
བཀའ་ཆོས་ཀྱི་རིགས་སྩོལ་བར་སྐུ་ངལ་བའི་ཚུལ་མི་སྟོན་པར་སྤྲོ་བ་དང་བཅས་གནང་གིན་ཡོད་
པ་བཞིན། སྐྱེས་བུ་དམ་པ་རྣམས་ལ་བསྟན་པ་དང་སེམས་ཅན་གྱི་དོན་ལས་མཛད་རྒྱུ་མེད་པས།
སྐུ་ཉིད་ནས་ཀྱང་བསྟན་པ་དང་སེམས་ཅན་གྱི་དོན་ལ་དགོངས་པའི་རབ་བྱུང་བསྙེན་རྫོགས་
སོགས་གསུང་ཆོས་ཀྱི་རིགས་ཅི་འདོད་གནང་དགོས་གསུང་བའི་བསྐུལ་མ་ནན་ཆགས་དང་།
ལྷག་པར་སྐུ་ཉིད་ཀྱི་རྣམ་ཐར་ཞིག་ཀྱང་བསྒྲིག་དགོས་གསུང་ཞིང་། དེ་སྐབས་བློ་ཆེན་རྒྱལ་ཀུན་
མ་དང་ལམ་རིམ་ལ་བརྟེན་པའི་ཞལ་གདམས། ཁྲི་ཆེན་ཉིད་རང་གི་བརྟན་བཞུགས་གསོལ་
འདེབས་དང་བཅས་པའི་ལུང་དགོས་གསུང་བ་བཞིན་ཕུལ། ཞག་གསུམ་གྱི་རིང་ལ་དགེ་འདུན་
ཆིག་སྟོང་བརྒྱད་བརྒྱ་བརྒལ་བར་མང་ཇ་ལྔ་རེ་དང་། གྲྭ་པ་རེར་འགྱེད་བཀྲས་བཏགས་རེ་ཕྱག་
སྤྲོད་དང་། བྲེ་ཚད་ཀྱི་འབྲུ་ཁལ་ལྔ་རེ་ཐོབ་རྩིས་ཀྱི་དབུལ་བྱུ་རུ། སྤོས་ཤེལ། ཁ་བཏགས་སོགས་
དངོས་པོ་སྣ་ཚོགས་སྤྱི་སྤུངས་བཅས་འགྱེད་སྣ་གཉིས་དང་བསྔོ་རྟེན་རྣམ་གཞག་གཟབ་རྒྱས། སྤྱི་
སོའི་འདུ་ཁང་གསར་བཞེངས་ཡིན་འདུག་རུང་གནམ་རྒྱུན་ཤིན་ཏུ་ཧྲིལ་བ་བློས་མི་བཟོད་བས།
གནམ་རྒྱུན་བརྫིབས་ཁེབས་སླར་ཡང་འབུལ་རྒྱུའི་ཁས་ལེན་དང་། གསེར་ཁྲིའི་དབུ་ཐོག་ཏུ་
གསེར་ཟངས་ཀྱི་ གཉྫིར་གསར་བཞེངས་ཀྱི་ཐེས་ སུ་ ཁ་བཏགས། མཛོད་གོས་ཡུག་ གཉིས།
དངུལ་རྟ་མིག་མ། གསེར་སྲང་གང་། བྱུ་རུ་སྤོས་ཤེལ་སོགས་དངོས་པོ་སྣ་ཚོགས་ཁྱོན་བསྡོམས་
དངུལ་སྲང་བརྒྱ་དང་ཉི་ཤུ་རྩ་བདུན་ཟིན་རྩིས་རྣམས་ཕུལ་ངོས། ལྷག་བསམ་རྣམ་དག་གིས་ཞལ་
འདེབས་སོགས་བྱུང་ན་མ་གཏོགས་དེ་ཕྱིན་ཆེ་ཆུང་ཆ་འདིངས་ཀྱི་རྒྱུ་གང་དགོས་འབུལ་རྩིས་དང་
227



འཕྲད་དུ་བཞེངས་དགོས་པའི་རྒྱུ་མཚན་ཕུལ། འདི་སྐབས་ཉིན་སྔ་ཕྱིར་ངོ་མཚར་བའི་ལྟས་དང་
རྟེན་འབྲེལ་ཕུན་སུམ་ཚོགས་པ་དུ་མ་བྱུང་ཞེས་སེར་སྐྱ་མཆོག་དམན་ཐམས་ཅད་གླེང་ངོ་།
༈ ན་མོ་གུ་རུ་མཉྫ་གྷོ་ཥཱ་ཡ། མང་མང་རྒྱལ་བའི་ཡབ་གཅིག་འཇམ་པའི་དབྱངས། །
ལེགས་ལེགས་ངུར་སྨྲིག་འཛིན་པའི་སྐུར་བསྟན་ནས། །ཡང་ཡང་འཁོར་མཚོར་འཁྱམས་པའི་
དྲིན་ཅན་མ། །ངེས་ངེས་ལེགས་ལམ་འཁྲིད་མཁས་དེར་ཕྱག་འཚལ། །བཀའ་བསྟན་དུ་མར་
ལུང་བསྟན་འཇམ་མགོན་རྗེའི། །གདན་ས་རི་བོ་དགེ་ལྡན་རྟེན་གསུམ་དུ། །བསླབ་པ་གསུམ་
ལྡན་མཁས་མང་འདུས་པའི་ཚོགས། །མངོན་སུམ་མཇལ་བས་ཡིད་ཀྱི་ལྗོན་པ་བརྟས། །ཇི་ལྟར་
དྭངས་མཚོར་ངང་ཚོགས་དགའ་རོལ་བཞིན། ། དད་པའི་ཤུགས་ཀྱིས་རྟེན་གསུམ་དགེ་འདུན་
སྡེར། །གུས་པས་མཆོད་སོགས་བསྙེན་བཀུར་བགྱིས་པ་ཡི། །རབ་དཀར་བསོད་ནམས་ཇི་སྙེད་
མཆིས་པའི་མཐུས། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །མདོ་སྔགས་བསྟན་པ་དྲི་
བྲལ་ཟླ་འོད་ཀྱིས། ། སྣོད་བཅུད་སྡིག་འབྲས་མུན་པའི་ཚོགས་བཅོམ་སྟེ། །རྫོགས་ལྡན་ཀུནྡའི་
བཞིན་རས་བྱེ་གྱུར་ཅིག །མ་འདྲིས་འགྲོ་བའི་གཉེན་གཅིག་ཙོང་ཁ་པ། །ཁྱོད་བཞིན་རྗེས་
འཇུག་ཞྭ་སེར་འཆང་བའི་ཚོགས། །རྣམ་དག་བསླབ་པ་གསུམ་གྱི་མཛོད་འཛིན་ཅིང་། །ལུང་
རྟོགས་བསྟན་པའི་རྒྱལ་མཚན་རབ་བསྒྲེང་ཤོག །བདག་ཀྱང་རྗེ་བཙུན་བླ་མའི་ཐུགས་བསྐྱེད་
སྨོན། །མ་ལུས་བསྒྲུབ་ལ་མི་ཞུམ་རབ་དཔའ་བས། །འགྲོ་ཀུན་ཁྱེད་ཀྱི་རླབས་ཆེན་མཛད་བཟང་
ལ། །སྦྱོར་མཁས་བསྟན་འགྲོའི་ཉེར་འཚོ་ཆེན་པོར་ཤོག །མཆོག་གསུམ་སླུ་མེད་བདེན་པའི་
བྱིན་རླབས་དང་། །ཆོས་ཀྱི་རྒྱལ་པོ་ལ་སོགས་བསྲུང་མའི་མཐུས། །དགེ་ལྡན་བསྟན་པ་ཕྱོགས་
བཅུར་རྒྱས་པ་དང་། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག །ཅེས་པའང་བགྱིས་སོ། །
དེ་ནས་ཚེས་བཅུ་བདུན་ཉིན་གདན་ས་ཆེན་པོ་རི་བོ་དགེ་ལྡན་ཕྱོགས་ཐམས་ཅད་ལས་རྣམ་པར་
རྒྱལ་བའི་གླིང་ནས་རྟ་ཁ་བསྒྱུར་ཏེ། ལམ་བར་དགའ་ལྡན་ཞོལ་དུ་སྐྱིད་ཤོད་ནང་པ་ལོ་པས་བདེ་
བར་གཤེགས་པའི་བཀའ་བསིལ་ལྗོངས་སུ་འགྱུར་རོ་ཅོག་དང་། བྲིས་འབུར་གྱི་རྟེན་འགའ་ཞིག་
ལ་རབ་གནས་དགོས་ཚུལ་གྱི་གྲ་སྒྲིགས་མཛད་འདུག་པར་རྟེན་འབྲེལ་སྙིང་པོ་བཟླས་ཤིང་ཤིས་པ་
བརྗོད་པའི་མེ་ཏོག་གཏོར། དེར་ཁོང་རྣམས་ནས་སྣེ་ལེན་བདག་རྐྱེན་བཟང་པོ་འདུག་པའི་ཐོག་
།དགེ་ལྡན་གྱི་རྟ་སྐྱེལ་བ་རྣམས་དང་སེར་སྐྱའི་ཚོགས་མང་པོ་འདུས་པར་ངོས་འཕྲད་བཏང་ཞིང་།
སྟག་རྩེ་ནས་སྡེ་སྲིད་ལྷ་རྒྱལ་རབ་བརྟན་གྱིས་རྫོང་དུ་ཡོང་དགོས་ཚུལ་གསུང་ནན་ཆེ་ཞིང་དཔོན་
228



-- མ༌
གཡོག་སུམ་ཅུ་སྐོར་རྟ་བསུར་འབྱོར་པ་དང་། བར་པ་ཚལ་དུ་གུང་ཚིགས་ཐོག་ལ་མོ་སྐུ་རྟེན་པ།
དེ་ཁུལ་གྱི་སེར་སྐྱ་མང་པོ་དད་རྟེན་གྱ་ནོམ་པ་བཅས་ངོས་འཕྲད་དགོས་ཟེར་བ་དག་གི་འདོད་པ་
བསྐངས་ནས། སྐུ་རྟེན་བས་དབུས་སེར་སྐྱ་འགའ་ཞིག་ལ་བླ་མ་མཆོད་པའི་ལུང་དགོས་ཚུལ་བྱུང་
བ་བཞིན་བཀླགས། དེ་ནས་སྟག་རྩེ་རྫོང་དུ་དར་འཕྱར་རྔ་རོལ་བསངས་དུད་སོགས་དང་།
ཞོགས་དགོན་པ་བ་རྣམས་ཀྱིས་སེར་འཕྲེང་བཅས་འབྱོར། དེར་ཉིན་གསུམ་བསྡད་རིང་བསྙེན་
བཀུར་བླ་མེད་མཛད་ཅིང་། དཔོན་འབངས་སེར་སྐྱ་ཚང་མར་ངོས་འཕྲད་དང་། ཞོགས་དགོན་
པའི་གྲྭ་རིགས་རྣམས་ལ་བློ་ཆེན་རྒྱལ་ཀུན་མའི་ལུང་བཅས་དགོས་གསུང་བའི་བཞེད་དོན་
བསྒྲུབས་ཤིང་ཞོགས་དགོན་པ་བར་མང་འགྱེད་རྣམ་གཞག་སོགས་ཀྱང་རྒྱས་པར་ཕུལ། ཚེས་
བཅུ་དགུའི་ཉིན་སློབ་དཔོན་རྡོ་རྗེ་འཛིན་པ་བློ་བཟང་དོན་གྲུབ་ཞལ་སྔ་ནས་དང་། སྟག་རྩེ་སྐུ་
ངོས་རྣམས་ལ་གྲུབ་རྒྱལ་ལུགས་ཀྱི་ཚེ་དཔག་མེད་དང་། རྟ་མགྲིན་སྐྱེར་སྒང་ལུགས། མགོན་པོ་
བར་ཆད་ཀུན་སེལ་གསུམ་གྱི་རྗེས་གནང་དང་རྗེ་བཙུན་མ་རབ་ཏུ་ཕྱུང་། དེ་ནས་རྫོང་དེང་དེར་
བཞུགས་པའི་སྐུ་གསུང་ཐུགས་རྟེན་ཚང་མར་མེ་ཏོག་འཐོར་དགོས་གསུང་བ་བཞིན་གཏོར།
ཚེས་ཉི་ཤུའི་ཉིན་སྟོན་མོ་གཟབ་རྒྱས་གནང་བྱུང་བར་སྔགས་གྲྭ་ཞལ་སྔ་ནས་འཇམ་དབྱངས་ཆོས་
འཕེལ་གྱིས་ལེགས་པར་བཤད་པའི་ཆོས་ཀྱི་འབྱུང་ཁུངས་སྒོ་བརྒྱ་ཕྱེ་བའི་འབེལ་གཏམ་བཟང་པོ་
མཛད། དེ་ཐོག་བསྟན་པའི་སྦྱིན་བདག་ཆེན་པོས་བདག་ཉིད་ལ་རིང་འཚོའི་རྟེན་འབྲེལ་དུ་
མཎྜལ། གྱོན་པ་ཆ་ཚང་། སྟན། སྙེ་འབོལ། དཀར་ཡོལ། དངུལ་སྟེགས། སྤྱི་བླུགས།
བཟེད་ཞལ། ཇ་གོས་དར། སྣམ་བུ་སོགས་དངོས་པོའི་གནང་སྐྱེས་གྱ་ནོམ་པ་དང་། ཉེ་འཁོར་
བ་སྤྱི་སྒེར་ལ་ཡང་གནང་ཆ་གཟབ་པར་མཛད། ངོས་ནས་ཀྱང་སྡེ་སྲིད་སྐུ་ངོས་སོ་སོར་བྱིན་རྟེན་
དང་། སངས་རྒྱས་བྱང་སེམས་ཀྱི་སྣང་བརྙན། ཐུགས་འདོད་བཞིན་ངོས་ཀྱི་བླ་གོས། འཕྲེང་
བ། མགོ་སྐྱེས་བུབས། གཞན་ཡང་ཁ་བཏགས། བྱུ་རུའི་ ཤལ་པ། གོས་དར། རྟ་སོགས་
གཟབ་རྒྱས་དང་། དྲུང་འཁོར་ནང་གཟན་ཚང་མར་སྟེར་ཆ་བྱས། དེ་ནས་སྟག་རྩེ་ནས་སྡེ་སྲིད་
དཔོན་གཡོག་རྣམས་གྱེ་རེ་གླིང་ཁའི་ཞག་སྡོད་སར་རྟ་སྐྱེལ་ལ་ཕེབས་ཤིང་། དེར་ཁོང་དཔོན་
གཡོག་དང་། གཞན་ཡང་ཕྱོགས་མཐའ་དག་ནས་འཕྲད་མི་མང་དུ་འདུས་པ་རྣམས་ཀྱིས་འདོད་
པ་བསྐངས། ཉེར་གཅིག་ལ་ཡེར་པ་ལྷ་རི་སྙིང་པོར་བླ་སྤྱི་རྣམས་ཀྱི་རྟ་བསུ་དང་བཅས་འབྱོར་་
ཐོག །ཕྱི་ནང་གི་རྟེན་ཚང་མར་མཆོད་པ་སྣ་ལྔ་སྙན་ཤལ་དང་བཅས་པ་དང་། བྱམས་པའི་སྐུ་
229



རང་བྱོན་དུ་གྲགས་པར་སྙན་ཤལ་དར་ཡུག་སྣ་ལྔ། དངུལ་གྱི་མཎྜལ་སོགས་དངོས་བཤམས་ཡིད་
སྤྲུལ་གྱིས་མཆོད་ནས། རྒྱལ་བསྟན་སྤྱི་དང་བྱེ་བྲག་ལྷ་ཆོས་བདུན་ལྡན་གྱི་རིང་ལུགས་དྲི་མ་མེད་
པ་དར་ཞིང་རྒྱས་ལ་ཡུན་རིང་དུ་གནས་པ་དང་། ཕ་མ་སེམས་ཅན་ཐམས་ཅད་གནས་སྐབས་
འཐབ་རྩོད་དབུལ་ཕོངས་སོགས་ཀྱི་སྡུག་བསྔལ་མཐའ་དག་དང་བྲལ་ཞིང་། མྱུར་དུ་ཀུན་མཁྱེན་
རྒྱལ་བའི་གོ་འཕང་ཐོབ་པར་ཤོག་ཅིག་སྙམ་པའི་སྨོན་ལམ་རྩེ་གཅིག་ཏུ་བཏབ། འདི་སྐབས་ཡེར་
པ་བ་རྣམས་ཀྱིས་ཆོས་འབྲེལ་ཞིག་དགོས་གསུང་བར་ཉི་མ་ཐུང་སྐབས་སུ་སོང་གཤིས་མཆོད་
མཇལ་རྣམས་ས་སྲོས་མཚམས་མིན་པ་མ་ཚར་བས་ཡི་གེ་མཐོང་དཀའ་བ་དང་དཔེའང་སྟབས་
བདེར་མེད་པ་བཅས་ཇོ་བོ་ཡབ་སྲས་ཀྱི་ཆོས་ཁྲིའི་སྟེང་ནས་གྲྭ་སློབ་ཚང་མར་བློ་ཆེན་རྒྱལ་ཀུན་མ་
དང་། ་ ལམ་རིམ་ཆུང་བའི་དབུ་ནས་ཆོས་ཐུན་གཅིག་བློ་ཐོག་ནས་དབུལ་ཞིང་། ཁོང་སྤྱི་སྒེར་
ནས་ཀྱང་དངོས་པོའི་སྟེར་ཆ་སོགས་གཞིས་ལེན་ཡང་དག་མཛད། དེར་དགེ་འདུན་ཉིས་བརྒྱ་
བརྒལ་ཙམ་འདུག་པར་རྒྱལ་བསྟན་སྤྱི་སྒེར་གྱི་ལེགས་ཚོགས་འཕེལ་ཕྱིར་ཆོས་སྐྱོང་ཡོངས་རྫོགས་
ཀྱི་བསྐང་གསོ་ཉིན་བརྒྱད་ཀྱི་རིང་མཛད་རྒྱུར་མང་ཇ། བསྔོ་རྟེན་རྣམ་གཞག །མཆོད་ཆས།
ཆོས་སྲུངས་རྣམས་ལ་སྙན་དར་སྤྱན་གཟིགས། དགེ་འདུན་རེར་འགྱེད་བཀྲས་བཏགས་རེ་ཕྱག་
སྤྲོད་དང་། བྲེ་ཚད་ཀྱི་འབྲུ་ཁལ་རེ་ཐོབ་རྩིས་ཀྱི་དངོས་པོ་སྣ་ཚོགས་སྤྱི་སྤུངས་དང་བཅས་པའི་
བསྙེན་བཀུར་བསྟབས། དེའི་སང་ཉིན་གླང་རུ་ཀླུ་སྡིངས་སུ་གཞུངས་ནས་ཐབ་བསུ་དང་། རྩེ་
ཤོད་ནས་དྲུང་འཁོར་གྱི་རྟ་བསུ་བཅས་པོ་ཏ་ལར་སླེབས། ཉེར་གསུམ་གྱི་ཉིན་བསྟན་འཛིན་དྷ་
ལའི་རྒྱལ་པོས་བསམ་གྲུབ་ཕོ་བྲང་དུ་ཡོང་དགོས་ཚུལ་ནན་ཆགས་བྱུང་ཡང་། གཙང་ལ་འགྲོ་
ཉེར་སོང་འཕྲད་མི་མང་བ་དང་། ལྷག་ཏུ་རབ་བྱུང་བསྙེན་རྫོགས་དགོས་ཟེར་མི་མང་བ་བཅས་
འགྲོ་མ་ཐུབ་རུང་། དཔོན་མོ་བཀྲ་ཤིས་དཔོན་གཡོག་བྱོན་ཏེ་དངུལ་སྲང་ཆིག་སྟོང་གིས་གཙོས་
པའི་སྟེར་ཆ་བཟང་པོ་དང་བཅས་སྒྲོལ་ལྗང་གི་རྗེས་གནང་ཞིག་དགོས་གསུང་པའི་བཞེད་དོན་
བསྒྲུབས་ཤིང་། རྒྱལ་བ་འཕགས་པ་ལྷའི་དབོན་པོ་སོགས་གསུམ་ལ་བསྙེན་རྫོགས་ཀྱི་སྡོམ་པ་ཕོག
།འདི་སྐབས་ནོམ་ཇི་ཐའི་ཇི་དང་། དཔོན་མོ་ཕུན་ཚོགས་གཉིས་ཀྱིས་གསེར་དངུལ། ཇ་གོས་
དར། རྟ་ལྔ་བཅུ་སྐོར་སོགས་ཀྱི་སྟེར་ཆ་གཟབ། གཞན་ཡང་པོ་ཏ་ལར་སྡོད་རིང་དེ་མོ་སྤྲུལ་པའི་
སྐུ། འབྲུག་སྤྲུལ་པའི་སྐུ། ཡོངས་འཛིན་སྤྲུལ་སྐུའི་སྐུ་སྐྱེ། སེར་འབྲས་ཀྱི་སློབ་དཔོན། འོད་
མཆོག་སྤྲུལ་སྐུའི་སྐུ་སྐྱེ། རྒྱུད་སྟོད་ཀྱི་བླ་མ། རྒྱལ་མཁན་པོ། མངའ་རིས་གྲྭ་ཚང་གི་བླ་མ།
230



དྭགས་པོ་གྲྭ་ཚང་གི་བླ་མ། མདར་མཁན་པོ། ཕག་སྡེ་ཚོགས་པའི་མཁན་པོ། གནས་རྙིང་
ཞབས་དྲུང་། ་ཤེལ་དཀར་མཁན་པོ། དཔལ་འཁོར་ཆོས་སྡེའི་མཁན་སློབ། བཞད་ཐུབ་བསྟན་
མཁན་པོ། གྲྭ་ཚང་ཆེན་མོའི་མཁན་པོ། བྱ་གཤོངས་མཁན་པོ། སྲད་རྒྱུད་བླ་མ། འཕྱོང་རྒྱས་
རི་བོ་སྡེ་ཆེན་གྱི་མཁན་པོ། ཐོས་བསམ་དར་རྒྱས་གླིང་གི་བླ་མ། འོན་ཆོས་སྡིངས་ཀྱི་བླ་མ།
སྟོད་ལུང་སྡིངས་མའི་བླ་མ། ཆུ་བཟང་བླ་མ་སོགས་ཀྱིས་མཚོན་གདན་ཁྲི་འཛིན་པའི་བླ་མ་སློབ་
དཔོན་དུ་མ་དང་། རྒྱལ་སྲས་བསྟན་འཛིན་དབང་རྒྱལ། ཨེར་ཏེ་ནི་བཱ་དུར། དཔོན་དགེ་
འདུན། ཁོ་ཤོར་ཐའི་ཇི། ཁ་དན་བཱ་དུར། ཨེན་ག་བཱ་དུར་ཐའི་ཇི། དཔོན་མོ་རྡོ་རྗེ་རབ་
བརྟན། དཀར་མོ་འཚོ་བྱང་པ་དཔོན་ཁག་མང་པོ། རྒྱ་རི་ཞབས་དྲུང་། ཐོན་གྱི་སྡེ་པ་སྐུ་
མཆེད། སྡེ་པ་རིན་ཆེན་རྩེ་ནས་ཡུམ་སྲས། འབྲས་ལྗོངས་རྒྱས་སྲས་སོགས་ཀྱིས་མཚོན་པའི་སྡེ་
དཔོན་རིགས་ཆེ་བཙན་དུ་མ་དང་། དམངས་ཀྱི་སྐྱེ་བོ་སོགས་འཕྲད་མི་བགྲང་བ་ལས་འདས་པ་
རང་རང་གི་འབྱོར་པ་དང་བསྟུན་པའི་སྟེར་ཆ་བཅས་ཉིན་རེ་བཞིན་འབྱོར་པ་རྣམས་ཀྱི་འདོད་པ་
རིམ་པར་བསྐངས། ཉེར་བཞི་ལ་གཙང་ཕྱོགས་རྟ་ཁ་བསྐྱོད་པར་གཞུང་ས་ནས་ཐབ་སྐྱེལ་རྩེ་ཤོད་
ནས་དྲུང་འཁོར་རྟ་སྐྱེལ་བ་དུ་མ་བཅས་བྱུང་བར། རྩེ་ཤོད་ཀྱི་སྐུ་ཚབ་དང་། སེར་འབྲས་ཀྱི་སློབ་
དཔོན་རྣམ་པ། སྤྲུལ་སྐུ་ཁག །སྤྱི་མིས་མཚོན་རྟ་སྐྱེལ་བ་རྣམས་ལ། རྟ། ཁྲབ་རྨོག །གོས་དར་
སོགས་དངོས་པོ་སྣ་ཚོགས་པའི་སྟེར་ཆ་བསྟབས། སྟོད་ལུང་སྒང་དུ་ཞག་སྡོད་སར་ཐོད་ཁོ་ཇའི་
སང་དཔོན་པོ་བཅས་མི་གསུམ་བསྙེན་པར་རྫོགས། སྔ་གོང་ནས་གཙུག་གཏོར་རྣམ་པར་རྒྱལ་
མའི་རྒྱུན་བསྙེན་ཞིག་བྱེད་མུས་ཡོད་པ་བཞིན་ལམ་བར་ལ་ཡང་ཐོ་རངས་དང་སྲོད་གཉིས་ཐུན་རེ་
མ་ཆག་པར་བསྐྱངས། དེ་ནས་ལམ་བར་ཚ་ཞག་སོ་སོར་དགོན་ཁག་མི་སྡེ་བཅས་ནས། སེར་
འཕྲེང་། གཞས་བྲོ། འཕྲད་མི་སོགས་མང་པོ་འདུས་པར་མང་འགྱེད། , སྟེར་ཆ། ངོས་འཕྲད་
སོགས་བབས་བསྟུན་གྱི་སྒོ་ནས་སོ་སོའི་རེ་བ་རྫོགས་པར་བྱས་ཤིང་། ལྷག་པར་ཆུ་ཤུར་ཞག་སྡོད་
སར་སེར་འབྲས་པ་གྲྭ་པ་བཅུ་དྲུག་དང་། གམ་པ་བར་ཚིགས་ཀྱི་མདར་འབྲས་སྤུངས་པ་དྲུག་
བསྙེན་རྫོགས་དོན་གཉེར་གྱིས་རྗེས་བསྙེགས་ནས་ཕེབས་བྱུང་ཞིང་། ལམ་གྱི་ངལ་དུབ་ལ་མ་ལྟོས་
པར་རྗེས་སུ་ཡི་རང་གི་སྒོ་ནས་ས་ཚིགས་གང་འབྱོར་སོ་སོར་སྡོམ་པ་ཕོག །ཡར་གཟིགས་སུ་ཞག་
སྡོད་བྱས་པའི་སང་ཉིན་འདུལ་བ་ལུགས་ཀྱི་ཚེས་གྲངས་དང་བསྟུན་མགོན་ཁང་པ་རྣམས་དང་
ལྷན་ཅིག་བླ་མ་ཡི་དམ་མ་གཅིག་འདོད་པ་ཁམས་ཀྱི་དབང་ཕྱུག་མ་བསྟན་སྐྱོང་བཅུ་གཉིས་དང་
231



བཅས་པར་འབྲུ་མང་ཞེས་པ་ས་ཕོ་སྟག་ལོ་གསར་དུ་ཚེས་པའི་གཏང་རག་གི་མཆོད་གཏོར་རྒྱས་
པར་ཕུལ་ནས། ཉེ་འཁོར་བ་རྣམས་དང་། གཞུང་སྐུ་ཚབ་བྷིན་དུ་དར་རྒན་དབོན་པོ་དཔོན་
གཡོག་གིས་མཚོན་ཚང་མར་དགའ་སྟོན་དང་། ཡར་གཟིགས་རྒྱལ་ཐང་པ་སོགས་དེར་འདུས་
ཚང་མར་ངོས་འཕྲད་བཏང་། དེ་ནས་རིམ་གྱིས་རྒྱལ་ཐང་། མ་རིག ངུར་སྨྲིག་རྣམས་སུ་ཞག་
སྡོད་བྱས་པའི་ལམ་བར། རམ་པ་བ། དགའ་བདེ་བ། ཡུལ་ལྷ་བ། རོང་ངུར་སྨྲིག་པ། གཡག་
སྡེ་སོག་དགོན་པ་བླ་གྲྭ་སོགས་སོ་སོ་ནས་དངོས་འབུལ་བཅས་འཕྲད་མི་དུ་མ་འབྱོར་པ་སོ་སོར་
ངོས་འཕྲད་དང་། རོང་ངུར་སྨྲིག་པ་དང་སོག་མགོན་པ་གཉིས་ལ་མང་འགྱེད་རྣམ་གཞག་དང་
བཅས་པ་བསྟར། དེ་ནས་རོང་དགའ་ལྡན་བྱམས་པ་གླིང་པ་མཁན་སློབ་སྤྱི་མི་སོགས་ཀྱིས་རྟ་
བསུ་དང་། དགེ་འདུན་རྣམས་ཀྱིས་མཆོད་རོལ་དུ་མའི་བསུ་འཕྲེང་མི་སེར་རྣམས་ཀྱིས་གཞས་བྲོ་
བཅས་བྱམས་རྒྱབ་ཏུ་གུང་ཚིགས་ཐོག །བྱམས་ཆེན་སྤྱི་སོ་ནས་དཀར་སྤྲོ་དང་། སྤྱི་སྒེར་ཚང་མ་
ནས་དངོས་པོའི་ཚན་གྲངས་མཎྜལ་དང་བཅས་རིང་འཚོའི་རྟེན་འབྲེལ་བསྒྲིགས་ཤིང་། དེ་ཁུལ་
གྱི་སེར་སྐྱ་ཚང་མར་ངོས་འཕྲད་དང་། བྱམས་ཆེན་པར་བློ་ཆེན་རྒྱལ་ཀུན་མའི་ལུང་མང་འགྱེད་
རྣམ་གཞག་དང་བཅས་པ་ཕུལ། དེ་ནུབ་དཀྱིལ་མདར་ཞག་བབས་སར། ཆོས་གཏེར་གླིང་པ་
དང་། འ་སྲས་བ། དཔལ་གླིང་བ་སོགས་ཀྱིས་མཚོན་པའི་སེར་སྐྱ་མང་པོ་ངོས་འཕྲད་དུ་བྱུང་བ་
སོ་སོའི་འདོད་པ་བསྐངས། ཆོས་གཏེར་གླིང་པར་མང་འགྱེད་ཀྱང་བསྟར། སང་ཉིན་སྟག་གྲུ་
ཁར་གཞིས་ཀ་ལྷུན་གྲུབ་རབ་བརྟན་ནས་ཐབ་བསུ་དང་། བ་སོ་བླ་སྤྱི། ལྷན་སྟག་ཐབས་གསུམ་
གྱིས་རྟ་བསུ། སྟག་ཐབས་མི་སེར་གྱིས་གར་གཞས་བཅས་འདུག་པའི་ཐོག་དེ་ཁུལ་གྱི་སྐྱེ་བོ་
རྣམས་དང་། ཆོས་ལུང་ཚོགས་པ། འོད་ཡུག་བྲག་དཀར་བ་སོགས་ངོས་འཕྲད་དུ་བྱུང་བའི་
འདོད་དོན་བསྒྲུབས། ཆོས་ལུང་བ་དང་། བྲག་དཀར་བར་མང་འགྱེད་ཀྱང་བཏང་། དེ་ནས་
བ་སོ་བ་གཞིས་བྱེས་ཀྱིས་གདུགས་རྒྱལ་མཚན། འཕན་རོལ་སོགས་མཆོད་པའི་བྱེ་བྲག་སྣ་ཚོགས་
དང་བཅས་པའི་སེར་འཕྲེང་དང་། མི་སེར་རྣམས་ཀྱིས་གར་གཞས་བཅས་བསུས་ཏེ་གཞིས་ཀ་
ལྷུན་གྲུབ་རབ་བརྟན་དུ་སླེབས། དེར་ཞག་བཞིའི་བར་ལ་བྲུལ་ཚང་། ལྷན་ཁུལ་གྱི་སེར་སྐྱ་ཚང་
མར་ངོས་འཕྲད་དང་། ཚེས་བདུན་གྱི་ཉིན་བ་སོ་ལྷུན་གྲུབ་བདེ་ཆེན་དུ་ཡོང་དགོས་ཚུལ་བཞིན་
ཕྱིན་པ་གྲྭ་རིགས་རྣམས་ཀྱིས་སེར་འཕྲེང་དང་། ཆོས་བརྒྱད་ཀྱི་ཉིན་སྟོན་མོ་རྒྱས་པ། གཙུག་
ལག་ཁང་དུ་ཚོགས་དབུར་བོས་ནས་སྤྱི་སྒེར་གྱི་དངོས་འབུལ། རིང་འཚོའི་མཎྜལ་བཅས་གཞིས་
232



ལེན་བཟང་པོ་མཛད་ཅིང་། ཁོང་རྣམས་ལ་བློ་ཆེན་རྒྱལ་ཀུན་མའི་ལུང་དང་། ཆོས་གྲྭར་བ་སོ་
ཚོགས་པས་དབུས་པའི་སེར་སྐྱ་དུ་མར་གྲུབ་རྒྱལ་ལུགས་ཀྱི་ཚེ་དབང་ཞིག་བསྐུར། དེ་ནས་མཆོད་
ཁང་རྣམས་ལ་སྙན་ཤལ། མཆོད་འབུལ་དང་བཅས་ཞིབ་པར་མཇལ་ཏེ་བསྟན་འགྲོར་ཕན་བདེ་
འབྱུང་བའི་སྨོན་ལམ་འདེབས་པ་དང་། མགོན་ཁང་དུ་ལས་བཞིའི་འཕྲིན་ལས་གཉེར་དུ་གཏོད་
པ་སོགས་བྱས། བ་སོ་ཚོགས་པར་མང་ཇ་ཉིན་གང་ལྔ་དང་། འགྱེད་གྲྭ་པ་རེར་དངུལ་ཞོ་གསུམ་
རེ། སྤྱི་སོར་སྦྱོར་འཇགས་སྐུ་གསུང་ཐུགས་རྟེན་འགའ་ཞིག་དང་། ཚོགས་ཁྲོའི་ཐེས་བཅས་
ཕུལ། དེ་ཉིན་བ་སོ་བ་རྣམས་ཀྱིས་དྲུག་ཅུ་པའི་གཏོར་བཟློག་འཆམས་ཀྱི་ལྟས་མོ་སྟོན་པ་སོགས་
ཀྱང་མཛད། དེ་ནས་གཞིས་ཀ་ལྷུན་གྲུབ་རབ་བརྟན་དུ་ཕྱིར་འོངས་ཏེ། དགའ་ལྡན་རབ་རྒྱས་
སུ་བློ་ཆེན་རྒྱལ་ཀུན་མ་འཛུགས་རྒྱུར་མང་ཇ་སྦྱོར་སྦྲུལ《 སྦྲེལ་》། བསྔོ་རྟེན་རྣམ་གཞག །
འགྱེད་བཀྲས་བཏགས་ཏེ། འདུ་ཁང་དུ་ཁ་བཏགས་ཉིན་བདེ་སྣ་ལྔའི་འཕན་ཆ་བཅས་འབུལ་
བའི་སྟ་གོན་དང་། བྱེ་གླིང་། བྲག་སྔོན། དགའ་ལྡན་བྲག་རྣམས་སུ་མང་འགྱེད། ལྷན་སྟག་
ཐབས་གསུམ་གྱི་མི་སེར་སྤྱིར་འབྲུ་འགྱེད་གཤོར་ཁལ་ལྔ་བརྒྱ་དང་བདུན་ཅུ་དོན་བདུན་ཁྲལ་འུལ་
ཁགེ་བསུན་ཆེ་ཆུང་གི་དབྱེ་བས་བཏང་། ཚེས་དགུའི་ཉིན་ལྷུན་རབ་ནས་རྟ་ཁ་བསྐྱོད་པའི་ལམ་
བར་ཉ་མོ་གསེར་སྟེང་པ་དང་། རི་བོ་ཆེ་བདུད་དཔུང་ཟིལ་གནོན་པ་རྣམས་ཀྱིས་གསེར་འཕྲེང་།
མི་སེར་རྣམས་ཀྱིས་གཞས་བྲོ་བཅས་རིམ་བཞིན་འདུག་པར། དགོན་སྡེ་གཉིས་ལ་མང་འགྱེད།
མི་སེར་རྣམས་ལ་སྟེར་ཆ་བསྟབས་ངོས། སྣུམ་རིར་ཞག་སྡོད་སར་སེར་སྐྱ་དུ་མ་ངོས་འཕྲད་དུ་
འོངས་པའི་རེ་བའང་བསྐངས། ཕྱི་ཉིན་དབེན་ས་ཆོས་ཀྱི་ཕོ་བྲང་ནས་སྤྱི་མི་རྣམས་ཀྱིས་རྟ་བསུ་
དང་ཐབ་བསུ། དགེ་འདུན་རྣམས་ཀྱིས་གཟབ་མཆོར་དང་བཅས་མཆོད་པའི་ཉེར་སྤྱད་དུ་མ་
ཐོགས་པས་མདུན་བདར་ཏེ་དབེན་ས་ཆོས་ཀྱི་ཕོ་བྲང་དུ་སླེབས། སང་ཉིན་ཚོགས་དབུར་འབོད་
པ་མཛད་ནས་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་ཚོགས་སྟོན་རྒྱས་པ། མཎྜལ། སྤྱི་
སྒེར་ནས་དངོས་པོའི་ཚན་གྲངས་དང་བཅས་རིང་འཚོའི་རྟེན་འབྲེལ་སྒོ་དུ་མ་ནས་བསྒྲིགས།
ཚེས་བཅོ་ལྔའི་ཉིན་གསོ་སྦྱོང་ལ་ཕྱིན་ནས་མདོ་འདོན་པ་ལ་སོགས་པ་ཡང་དག་པར་བགྱིས་ཤིང་།
དབེན་ས་པ་རྣམས་ལ་དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་མའི་དབང་ཞིག་དགོས་
ཚུལ་ནན་ཆགས་བྱུང་བར་ཚེས་བཅོ་བརྒྱད་ཀྱི་ཉིན་སྟ་གོན་དང་། ཕྱི་ཉིན་དབང་བཞི་ཡོངས་སུ་
རྫོགས་པ་གཟབ་བཤད་དང་བཅས་ཏེ་ཕུལ། ཉེར་གསུམ་རྒྱལ་བ་དབེན་ས་པ་ཆེན་པོ་བློ་བཟང་
233



དོན་གྲུབ་པའི་སྐུ་མཆོད་ཉིན་མང་ཇ་བཟང་པོ་ཞུས་པའི་ཐོག་ཚོགས་དབུར་ཕྱིན་ཏེ་སྦྱིན་པ་ལ་
སོགས་པ་དགེ་བའི་རྩ་བ་ཇི་སྙེད་ཅིག་བགྱིས་པ་ཐམས་ཅད་བླ་ན་མེད་པའི་བྱང་ཆུབ་ཏུ་བསྔོ་བ་
དང་། སྨོན་ལམ་རྣམ་པར་དག་པས་མཚམས་སྦྱར་ཞིང་དགེ་འདུན་རེར་བཀྲས་བཏགས་རེའི་
ཕྱག་འགྱེད་ཕུལ། ཡང་ཉེར་དགུའི་ཉིན་ཚོགས་པར་འཁོར་ལོ་བདེ་མཆོག་གྲུབ་ཆེན་ལོ་ཨི་པའི་
ལུགས་ཀྱི་དབང་གི་ཉེར་བསྡོགས་དང་། ཕྱི་ཉིན་དངོས་གཞི་ཡོངས་སུ་རྫོགས་པ་བསྐུར། དེ་
ནས་ཉིན་བཅོ་ལྔ་ཙམ་ཆོས་སྲུངས་རྣམས་ལ་གཏང་རག་གི་མཆོད་གཏོར་སྤྱན་གཟིགས་སོགས་
གཟབ་རྒྱས་དང་བཅས་པའི་བསྐང་གསོ་དང་། མཇུག་ཏུ་དྲུག་ཅུ་བའི་གཏོར་བཟློག་ཅིག་ཀྱང་
མཛད་པའི་ཡོན་དུ་དགེ་འདུན་ཉིས་བརྒྱ་སྐོར་ལ་བཀྲས་བཏགས་རེ་དང་། སྨན་ ཁ་དོ་རེ།
དངུལ་ཞོ་ལྔ་རེ་རྣམས་ཕྱག་སྤྲོད་དང་། སྤྱི་སོར་སྐྱིད་ཤོད་སྟག་རྩེ་ནས་གནང་བའི་དུང་ཆེན་སྤུས་
ལེགས་ཆ་གཅིག་སྦྱོར་འཇགས་དང་། དབེན་དགོན་རྩེའི་མགོན་ཁང་ཐིགས་པ་དང་བྱི་བའི་
གནོད་པས་སྦགས་པར་ཉམས་གསོས། རྗེ་སངས་རྒྱས་ཡེ་ཤེས་ཀྱི་ཐུགས་དམ་རྟེན་དྲུག་བརྒྱ་ནང་
པ་ནས་རིམ་གྱིས་བརྒྱུད་གསར་དུ་བྱུང་བའི་བདེ་མཆོག་གི་སྣང་བརྙན་འཕགས་ཡུལ་ལི་མ་བྱིན་
རླབས་ཅན་ཟེའུ་ལྷ་ཁང་དང་བཅས་པ། གནམ་རྒྱན། ལྡ་ལྡི། གཏོར་གཞི་གཏོར་སྒམ་དང་
བཅས་པ་གསར་ཕུལ་གྱི་སྲི་ཞུའི་ངོས། རྩེ་ཤོད་ཀྱི་མཆོད་མཇལ་དང་བསྟུན། བདག་ཉིད་ནས་
ཆོས་སྲུངས་རྒྱ་མཚོའི་སྣང་བརྙན་དམ་ཚིག་བ་རྣམས་ལ་ཡེ་ཤེས་པ་དབྱེར་མེད་དུ་བསྟིམས་ནས་
རབ་ཏུ་གནས་པའི་མེ་ཏོག་གཏོར་ཞིང་། མགོན་ཁང་པ་རྣམས་དང་ལྷན་ཅིག་མཆོད་གཏོར་རྒྱས་
པར་ཕུལ་ཏེ་འཕྲིན་ལས་བཅོལ། དེ་ནས་དབེན་དགོན་ཚོགས་པ་དང་ཤངས་བཀྲ་ཤིས་རྩེ་པ་
སོགས་སེར་སྐྱ་མང་པོར་གྲུབ་རྒྱལ་ལུགས་ཀྱི་ཚེ་དབང་དང་། སྨན་བླའི་རྗེས་གནང་། དབེན་
དགོན་ཚོགས་པར་མགོན་པོ་བར་ཆད་ཀུན་སེལ་དང་། ལྷ་ཆེན་ཆོས་ཀྱི་རྒྱལ་པོ་ཕྱི་སྒྲུབ། འདོད་
ཁམས་དབང་ཕྱུག་དམག་ཟོར་རྒྱལ་མོ་གསུམ་གྱི་རྗེས་གནང་དང་། དཔལ་མགོན་སྡེ་ལྔ། ལྷ་མོ་
རྣམ་གསུམ་རྣམས་ཀྱི་བསྐང་གསོ། བདེ་མཆོག་རྩ་རྒྱུད། བདེ་མཆོག་ལོ་ཨི་པའི་སྒྲུབ་ཐབས་
བདེ་ཆེན་གསལ་བ་སྨོན་ལམ་ཤིས་བརྗོད་དང་བཅས་པ། འཇིགས་བྱེད་བཅུ་གསུམ་མའི་སྒྲུབ་
ཐབས་ཟ་མ་ཏོག །བློ་ཆེན་རྒྱལ་ཀུན་མ་རྣམས་ཀྱི་ལུང་ཕུལ་བའི་མཇུག་ཏུ་ལམ་རིམ་འབྲིང་པོའི་
དབུ་ནས་ཆོས་ཐུན་གཅིག་ཕུལ། མང་ཇ་སྦྱོར་སྦྲེལ་འགྱེད་བཀྲས་བཏགས་རེ། བསྔོ་རྟེན་རྣམ་
གཞག་དང་བཅས་པའི་བསྙེན་བཀུར་བསྟབས་ནས། བློ་ཆེན་རྒྱལ་ཀུན་མ་ཚོགས་འདོན་དུ་
234



བཙུགས། དེ་ནས་ཤུག་ཆོས་འཁོར་གླིང་བའི་གྲྭ་རིགས་རྣམས་དང་པ་རྣམ་དགའ་བ་གདོང་པའི་
གྲྭ་པ་ཁ་ཤས་ལ་བློ་ཆེན་རྒྱལ་ཀུན་མ་དང་རྒྱལ་ཀུན་ངོ་བོ་མའི་ལུང་དང་སོ་སོར་མང་འགྱེད་བཅས་
པ་ཕུལ་ཞིང་ཆོས་འཁོར་དབུས་སྡིངས་དང་ཆུ་དབར་གཡུ་རྩེའི་བཙུན་མ་རྣམས་ལ་མང་ཇ་ཁ་
ཤས་འགྱེད་བཅས་དང་། ཆོས་འཁོར་དབུས་སྡིངས་སུ་སངས་རྒྱས་སོ་ལྔའི་བྲིས་ཐང་འགའ་ཞིག
།མཎྜལ། སིལ་སྙན་བཅས་སྦྱོར་འཇགས་དང་། དབེན་ས་པ་གསུམ་ལ་དགེ་ཚུལ་དང་། དྲུག་ལ་
བསྙེན་རྫོགས་ཀྱི་སྡོམ་པ་བྱིན། ཟླ་བ་གཉིས་པའི་ཚེས་དྲུག་གི་ཉིན་དབེན་ས་ཆོས་ཀྱི་ཕོ་བྲང་ནས་
རྟ་ཐབ་ཀྱི་སྐྱེལ་མ་བཅས་ཐོན་པའི་ཐབ་སྐྱེལ་སར་རྟ་སྐྱེལ་བ་རྣམས་ལ་སྟེར་ཆ་བགྱིས་ཤིང་། དེ་
ནས་གསེར་མདོག་ཅན་པ་མཁན་སློབ་གྲྭ་རིགས་རྣམས་ནས་རྟ་བསུ་སེར་འཕྲེང་དང་བཅས་
བཀྲས་གཤོངས་སུ་ཞག་སྡོད་སར་གསེར་མདོག་ཅན་པ་གྲྭ་རིགས་རྣམས་ལ་མང་འགྱེད་དང་། རྟ་
བསུ་པ་རྣམས་ལ་སྟེར་ཆ་བཅས་བསྟབས། གཞན་ཡང་ལམ་བར་ཞག་ཕོག་མི་སེར་རྣམས་ལ་རྟ་
མཛོ་སོགས་ཀྱི་སྟེར་ཆ་དང་། མུ་ལྟོ་བའི་ཚོགས་བར་མ་ཆད་པ་བྱུང་བ་རྣམས་ལ་གྱོན་པ་སོགས་
དངོས་པོ་གང་འཚམ་གྱི་སྒོ་ནས་ཚིམ་པར་བགྱིས་པས་མཚོན་ཆོས་དང་ཟང་ཟིང་གི་སྤྱིན་པ་རྣམ་
པར་དག་པ་བྱས། ཕྱི་ཉིན་གདན་ས་ཆེན་པོ་ནས་སློབ་དཔོན་རྣམ་པ། དགེ་སྐོས། སྐུ་སྐྱེ། ལྷ་
བཙུན། མི་ཚན་ཁག་སོགས་དང་། གཞིས་རྩེ་རྫོང་དཔོན། ལས་བྱེད་ཁག །གནས་ཆེན་
སོགས་ཀྱི་རྟ་བསུ་བ་ཕོན་ཆེ་བ་དང་། ཨ་ཙར་བལ་པོ་སོགས་རོལ་ཆས་མཚོན་མཆོད་རྫས་སྣ་
ཚོགས་ཐོགས་པའི་བསུ་བ་བཅས་ཆུ་ཤར་དུ་ཐབ་འཛིན་སར་བྱོན་ཐོག །བསུ་མི་རྣམས་དང་།
གཞན་ཡང་སྐྱེ་བོའི་ཚོགས་དུ་མ་ངོས་འཕྲད་དོན་དུ་གཉེར་ནས་འདུས་པ་རྣམས་ཀྱི་འདོད་པ་
བསྐངས། དེ་ནས་ཆོས་གྲྭ་ཆེན་པོའི་འདུས་ཚོགས་སྤྱི་དང་། སྔགས་གྲྭ་པ་རྣམས་ཀྱིས་མེ་ཏོག །
བདུག་སྤོས། གདུགས། རྒྱལ་མཚན། བ་དན། རོལ་མོའི་བྱེ་བྲག་སོགས་མཆོད་རྫས་སྣ་ཚོགས་
ཐོགས་པའི་སེར་འཕྲེང་དང་། བླ་བྲང་། གྲྭ་ཚང་ཁག །གྲྭ་ཁང་སོ་སོ་དང་བཅས་པའི་སྟེང་དུ་
དར་འཕྱར། བསངས་དུད་བཅས་པས་བསུས་ནས་གཟིམ་ཁང་རྒྱལ་མཚན་མཐོན་པོར་བདེ་
བར་སླེབས།
སྨྲས་པ། རྙེད་བཀུར་སྙན་གྲགས་དོན་གཉེར་ཆགས་སྡང་གིས། ། རང་གཞན་གྲུབ་
མཐའི་ཕྱོགས་འཛིན་བློ་སྤངས་ནས། ། སྒོ་གསུམ་མི་དགེ་བཅུ་ཡིས་མ་གོས་པར། །བཀའ་
གདམས་གོང་མའི་རིང་ལུགས་ལེགས་པར་བསྐྱངས། །གཞོན་ནུ་ཉིད་ནས་ཡང་དག་བླངས་པའི་
235



ཁྲིམས། །ཉམས་མེད་བསྲུང་མཐུས་རིས་མེད་སྐྱེ་བོ་ཀུན། །ཆུ་གཏེར་ཆེན་པོར་ཆུ་ཕྲན་ཀུན་འདུ་
བཞིན། །དད་པའི་བ་སྤུ་གཡོ་བཞིན་འདུ་བར་གྱུར། །ཚུལ་དེར་བརྟགས་པས་དཀར་ནག་ལས་
ཀྱི་འབྲས། །མི་སླུར་ངེས་རྙེད་བརྩོན་པའི་ཤུགས་བསྐྱེད་ནས། །སྒོ་གསུམ་དགེ་བ་གོང་དུ་སྤེལ་
བ་ལ། སྤྲོ་དགའ་ཡར་ངོའི་ཟླ་བཞིན་ལྷག་པར་འཕེལ། །སྤྱན་རས་གཟིགས་དབང་སྤྲུལ་པའི་སྐུ་
མཆོག་ལ། །སྡོམ་པ་རིམ་ཕུལ་རྡོ་རྗེ་འཇིགས་བྱེད་ཀྱི། །དཀྱིལ་འཁོར་ཆེན་པོར་བཅུག་ནས་
དབང་བསྐུར་ཏེ། །གངས་ཅན་འགྲོ་བའི་མགོན་པོར་མངའ་གསོལ་བགྱིས། ཆོས་སྤྱོད་དང་པོའི་
ལུགས་འཛིན་བཟོ་རིག་དག །བསྡུས་ནས་འབྲི་ཞིང་པར་དུ་བརྐོ་བ་དང་། །བླ་མ་མཆོག་གསུམ་
རིས་མེད་འདུས་ཚོགས་ལ། །དངོས་དང་ཡིད་སྤྲུལ་མཆོད་པས་རྟག་ཏུ་མཆོད། །ཆོས་དང་ཟང་
ཟིང་འདོད་པའི་སྐྱེ་རྒུ་ལ། །ཅི་འདོད་དེ་དང་དེ་ཡིས་ཚིམ་པར་བྱས། །ཞི་དུལ་ཐུགས་བརྩེར་
ལྡན་པའི་བཤེས་གཉེན་མཆོག །བསྟེན་ནས་མདོ་རྒྱུད་གཞུང་ལུགས་མཐའ་དག་མཉན། །རྒྱུ་
ཡོན་སྦྱར་ནས་གསུང་རབ་ཀློག་པ་དང་། །རང་གིའང་བཀླགས་ཏེ་ཚིག་དོན་བློ་ལ་བླངས། །བློ་
སྟོབས་བསྐྱེད་ནས་མངོན་དང་མི་མངོན་པའི། །དྲིན་ཅན་ཕ་མར་དམ་པའི་ཆོས་ཀྱང་བཤད། །
ཆེད་གཉེར་དད་འདུས་སྐྱེ་བོའི་དོན་བསྒྲུབས་ལས། །རྣམ་གཡེང་ཀུན་བོར་ཕལ་ཆེར་ཟླ་མེད་
བསྡད། །ཁ་ཏོན་དེ་དོན་སེམས་དང་བསྐོམ་པ་ཡི། །ཆོས་སྤྱོད་རྣམ་བཅུའི་རྒྱུན་བཟང་འཆག་
མེད་བསྐྱངས། །འདི་དག་ལས་བྱུང་རྣམ་དཀར་དགེ་བའི་མཐུས། །མྱུར་དུ་རྫོགས་པའི་བྱང་
ཆུབ་ཐོབ་པ་དང་། །འགྲོ་ཀུན་སྒྲོལ་ལ་ནམ་ཡང་མི་ཞུམ་པ། །ཀུན་བཟང་འཇམ་པའི་དབྱངས་
དང་མཚུངས་པར་སྨོན། །དེ་ནས་བཞད་ཁུལ་དགོན་ཁག་རྣམས་ཀྱི་མཁན་པོ་བླ་སྤྱི་སོགས་དང་།
ཆོས་གྲྭ་ཆེན་པོ་གངས་ཅན་ཆོས་འཕེལ་གྱི་མཁན་སློབ་དགེ་འདུན་དང་བཅས་པ། རྒྱལ་ཆེན་རྩེ་
ཆོས་སྡེ་ཆོས་འཁོར་བདེ་ཆེན་པ་སྤྱི་མི་གྲྭ་བཅས། གམ་པའི་རི་ཁྲོད་བསམ་གཏན་ཆོས་འཁོར་བ་
རྣམས་སོ་སོ་ནས་སྤྱི་སྒེར་གྱི་དངོས་པོའི་ཚན་གྲངས་མཎྜལ་དང་བཅས་རིང་འཚོའི་རྟེན་འབྲེལ་
བསྒྲིག་པར་མཛད་ཅིང་། གཞན་ཡང་གམ་པ་ལྷུན་གྲུབ་སྟག་རྩེའི་ཁུལ་གྱི་ལྷ་སྡེ་མི་སྡེ། སྲད་རྒྱུད་
བ། དགའ་ལྡན་ཕུན་ཚོགས་གླིང་པ། སྲད་ནོར་བུ་ཆོས་འཁོར་བ་སོགས་ཉེ་སྐོར་གྱི་དགོན་ཁག་
ཕལ་ཆེར་གྱི་བླ་སྤྱི་གྲྭ་རིགས་བཅས་བྱོན་པ་སོ་སོར་མང་འགྱེད་དང་འདོད་ཆོས། སྐྱ་བོའི་ཚོགས་
ལ་དངོས་པོའི་སྟེར་ཆ་བཅས་ཆོས་དང་ཟང་ཟིང་གི་རྙེད་པ་བསྟབས། འདི་སྐབས་ཨེར་ཏེ་ནི་ཇོ་
རིག་ཐུ་ཧོང་ཐའི་ཇིའི་མི་སྣ་རབ་འབྱམས་པ་བསམ་གྲུབ་དང་དཀོན་མཆོག་དར་རྒན་ནང་སོ་སྐོར་
236



འབྱོར་པར་ཚེ་རྟ་ཟུང་འབྲེལ་དང་མགོན་པོ་བར་ཆད་ཀུན་སེལ་གྱི་རྗེས་གནང་ཞིག་དགོས་ཚུལ་
ལྟར་དང་། སྦྱིན་ཐུ་དར་རྒན་དབོན་པོ་ཅན་མི་གསུམ་ལ་དགེ་སློང་གི་སྡོམ་པ་སྦྱིན་ཞིང་། སྦྱིན་
ཐུ་དར་རྒན་དབོན་པོ་འཁོར་བཅས་ལ་བདག་རྐྱེན་དང་སྟེར་ཆ་བཟང་པོའི་སྒོ་ནས་ཐོན་པར་བྱས་
རྗེས། རྡོ་རྗེ་རྣམ་པར་འཇོམས་པའི་བསྙེན་མཚམས་ཤིག་བཙུགས། ལོ་སྔོན་མ་འདུ་ཁང་ཆེན་
མོའི་སྐོར་གྱི་གསེང་གཡབས་སྡེབས་བྲིས་དང་། དངུལ་གདུང་མཐོང་བ་དོན་ལྡན་གྱི་འགག་གི་
ལྡེབས་བྲིས། གཟིམ་ཁང་གི་གཟིམ་ཆུང་སོགས་ཚོན་རྩི་སྐྱར་གསོལ་དགོས་པ་རྣམས་ལ་ཉམས་
གསོས། གཟིམ་ཁང་གི་གཟིམ་ཆུང་རྣམས་ཀྱི་སྒོ་དང་། མཆོད་ཁང་བཅོ་ལྔའི་སྒོ་སྒྲིགས། སྒོ་
དང་བཅས་པའི་ཤན་སྦྱོར་ཚང་མར་གསེར་ཚགས་དང་བཅས་པར་ལྕགས་ཀྲོལ་བདུན་བརྒྱ་གྱ་ལྔ།
གསེར་བཙོ་མ་མགུར་ཞོ་སུམ་བརྒྱ་དང་གོ་ལྔ་ལྷག་ཙམ་ལས་གྲུབ་པ་གསར་བསྐྲུན་དང་། རྒྱལ་
བས་ཆོ་འཕྲུལ་ཆེན་པོ་བསྟན་པའི་དུས་ཆེན་སྐབས་དགེ་འདུན་གྱི་ཀུན་དགའ་ར་བ་མཛེས་པར་
བྱེད་པའི་རྒྱན་མཐོང་སྒོར་ཁོར་ཡུག་གསེང་གཡབས་དང་བཅས་པར་བཟང་གོས་སྣ་ཚོགས་ལས་
གྲུབ་པའི་དྲ་བ་དྲ་ཕྱེད་བཟོ་བཀོད་ཕུན་སུམ་ཚོགས་པ། ཐམས་ཅད་མཁྱེན་པ་དགེ་འདུན་གྲུབ་
པ་དཔལ་བཟང་པོ་ནས་བཟུངས་མཁན་པོ་ན་རིམ་གྱི་བཞུགས་ཁྲིར་བསྒྱུར་བཅོས་མེད་པ་ནང་དུ་
བཅུག་པའི་ཕྱི་ལ་ཙནྡན་དམར་པོ་མཁར་རྒྱུའི་ཁལ་བརྒྱ་ཕྲག་ལས་ཁྲི་དབུས་རྡོ་རྗེ་དང་གཡས་
གཡོན་གདོང་ལྔའི་དབང་པོའི་གཟུགས་ཀྱིས་བཏེག་པ་རྒྱབ་ཡོལ་ཅོག་ཙེ་བཅས་མཛོད་པ་བློ་
བཟང་མགོན་པོས་བཀོད་པ་ངོ་མཚར་བར་བསྒྲུབས་པ་རྣམས་ལེགས་པར་གྲུབ། ཧོར་ཟླ་གསུམ་
པའི་ཚེས་བརྒྱད་དུས་བཟང་དང་རྒྱལ་ཕུར་འཛོམ་པའི་ཉིན་མང་ཇ་བཟང་པོ་ཞུས་ནས་འདུས་པ་
རྒྱ་མཚོའི་ཚོགས་དབུར་ཕྱིན་ཏེ་འདུས་སྡེ་དང་ལྷན་ཅིག་ཤིས་པ་བརྗོད་པའི་མེ་ཏོག་གི་ཆར་ཕབ་
ནས། དགེ་འདུན་ཉིས་སྟོང་ལྔ་བརྒྱ་བརྒལ་བར་ཕྱག་འགྱེད་བསོད་ནམས་ཁ་བཏགས་ཆེ་བ།
སྨན་ཁ། དངུལ་ཞོ་གསུམ་རེ། སློབ་དཔོན་དབུ་ཆོས་སོགས་ལ་རྣམ་གཞག་བཟང་པོ་བཅས་
ཕུལ། དེ་ནས་སློབ་དཔོན་རྣམ་པ། མི་ཚན་ཁག །ལས་འཛིན་སོ་སོ་བཅས་ནས་རྟེན་འབྱུང་གི་
ཚན་གྲངས་དང་། ལྕགས་པ་ཚོགས་གསོག་པ་བློ་གྲོས་རྒྱལ་མཚན། འབྲོང་རྩེ་ཚོགས་གསོག་པ་
སོགས་ཆོས་རྗེ་ཁག་ཀྱང་འབྱོར་པས་བདོག་པའི་སྐྱེས་བཟང་པོ་བཏེག་ནས་འདུས་སྡེ་དང་ལྷན་
ཅིག་མཎྜལ་བཅས་རིང་དུ་འཚོ་བའི་རྟེན་འབྲེལ་གྱི་སྒོ་བསྒྲིགས་ཤིང་། འདུས་སྡེར་རྗེ་བཙུན་རྣམ་
པར་རྒྱལ་མའི་རྗེས་གནང་ཞིག་ཀྱང་ཕུལ་ངོས་ཆོས་དང་ཟང་ཟིང་གི་སྒོ་ནས་དགྱེས་པ་བསྐྱེད།
237



སློབ་དཔོན་རྣམ་པ་མི་ཚན་ཆེ་འབྲིང་སོགས་ཀྱིས་ཀྱང་རིང་འཚོར་དམིགས་པའི་མང་ཇ་བསྒྲིགས་
འདུག་པ་རྣམས་དེ་ཉིན་ནས་རིམ་གྱིས་གཏོང་བའི་སྟ་གོན་དང་། ཆུ་སྲག་པ་བློ་བཟང་ནོར་བུར་
དགེ་ཚུལ་གྱི་སྡོམ་པ་སྦྱིན། ཤང་《ཤིང་》ཁྱི་ནས་བཟུངས་འདི་ལོ་ཕན་ལ། མཆོད་ཁང་གསར་
བསྐྲུན་གྱི་སྟེང་དུ་གསེར་ཟངས་ཀྱི་རྒྱལ་མཚན། ཙནྡན་ལས་གྲུབ་པའི་བླ་མེད་ཀྱི་ལྷ་ཚོགས།
མཆོད་ཁང་རྙིང་པ་དང་གཟིམ་ཁང་གི་ཚོན་རྩི་སྐྱར་གསོལ། སྒོ་ཤན་སྦྱོར་བཅས། འཁྲུངས་
རབས་ལྷ་ཁང་གི་དྲ་བ་དྲ་ཕྱེད། སྔགས་གྲྭ་དང་མགོན་ཁང་གི་བསྐང་རྫས་རས་བྲིས་སོགས་ཀྱི་
བཟོ་རིག་པ་མཐའ་དག་ལ་གླ་ཡོན་འབྲུར་ཕབ་བྲེ་ཚད་ཀྱི་ཁལ་ཆིག་འབུམ་ཆིག་ཁྲི་བརྒྱད་སྟོང་
ཉིས་བརྒྱ་ང་དགུ་བྲེ་བཅུ་བདུན་ཐོབ་པར་ཁ་བཏགས། གསེར་དངུལ། མུ་ཏིག །བྱུ་རུ། སྤོས་
ཤེལ། གོས་དར་གྱོན་པའི་རིགས། འབྲུ་རྐྱང་། ལྕགས་རས། རྟ་སོགས་དངོས་པོ་སྤུས་གཙང་
དང་། བལ་པོར་གསེར་ཕུད་ལུགས་ཁ་སོགས་ཀྱི་དོད་གསེར་མགུར་སྲང་དོ་དང་ཞོ་གང་རྣམས་
བསྟབས་ཏེ་མགུ་བར་བྱས། ཚེས་བཅུ་ལ་ར་ལོའི་དཔོན་པོ་འཁོར་བཅས་ལ་ཚེ་དབང་དང་།
བཅུ་གསུམ་གྱི་དགོང་ཇར་འདུས་ཚོགས་ལ་བློ་ཆེན་རྒྱལ་ཀུན་མའི་ལུང་ཕུལ་ངོས། རིགས་ལུང་
ཆོས་སྤྱོད་ལ་ཕྱིན། ཚེས་བཅོ་ལྔའི་ཉིན་གསོ་སྦྱོང་ལ་ཕྱིན་ཏེ་མདོ་འདོན་པ་སོགས་བསྟན་པའི་བྱ་
བ་བྱས་ནས། ཆོས་སྟོན་གྲོལ་རྗེས་མཚམས་བསྡམས་ནས་བདུན་ཕྲག་ལྷག་ཙམ་གྱི་བར་རྡོ་རྗེ་རྣམ་
འཇོམས་ཀྱི་བསྙེན་པའི་འཕྲོ་བསྐྱངས་ཤིང་གནམ་གང་གི་སྔ་ཆར་རྗོན་ཀར་པ་དཔོན་ཆུང་ལ་
བསྙེན་གནས་ཀྱི་སྡོམ་པ་ཕོག །ས་ག་ཟླ་བའི་དུས་ཆེན་ཉིན་མང་ཇ་སྦྱོར་སྦྲེལ་ཞུས་པའི་ཚོགས་
དབུར་ཕྱིན་ཏེ། བློ་ཆེན་རྒྱལ་ཀུན་མ་ཞལ་འདོན་དུ་བཙུགས་ནས་དགེ་འདུན་ཕྱེད་སུམ་སྟོང་
བརྒལ་བར་བཀྲས་བཏགས་རེའི་ཕྱག་འགྱེད་ཕུལ། དེའི་ཕྱི་ཉིན་རུ་ཐོག་རྒྱལ་པོའི་སྲས་མོ་ཡུམ་
བཅས་དགེ་ཚུལ་མར་བསྒྲུབས་ཤིང་། ཉེར་དྲུག་ནས་རྟ་མགྲིན་ལྕགས་རལ་ཅན་གྱི་བསྙེན་
མཚམས་ཤིག་བྱས། སྣོན་ཟླ་བའི་ཚེས་གཅིག་ལ་ལྷུན་རྩེ་ཆོས་སྡེའི་མཁན་སྤྱི་གྲྭ་དམངས་དང་།
གཞན་མ་ཁ་ཤས་བཅས་པར་སྤྱན་རས་གཟིགས་ཕྱག་བཞི་པའི་རྗེས་གནང་། བློ་ཆེན་རྒྱལ་ཀུན་
མ། བློ་བཟང་རྒྱལ་བ་མ། བློ་བཟང་བསྟན་པ་མ་རྣམས་ཀྱི་ལུང་ཕུལ། ཚེས་བདུན་ནས་ཞག་ལྔ་
ཙམ་ཞིག་རྟ་མགྲིན་ལྕགས་རལ་ཅན་གྱི་བསྙེན་པའི་འཕྲོ་བསྐྱངས་ཤིང་། ཚེས་བཅུ་གསུམ་གྱི་ཉིན་
ངོས་འཕྲད་དོན་དུ་གཉེར་བའི་སེར་སྐྱ་འགའ་ཞིག་གི་འདོད་དོན་བསྒྲུབས། ཚེས་བཅོ་ལྔའི་ཉིན་
སྐྱིད་སྐྱིད་ན་ཁར་གོས་སྐུའི་ཞལ་མཇལ་མཆོད་འབུལ་གསོ་སྦྱོང་སོགས་ཀྱི་ཚོགས་དབུར་ཕྱིན་ནས་
238



མདོ་འདོན་པ་སོགས་ཡང་དག་པར་བགྱིས། ཕྱི་ཉིན་གོས་སྐུའི་ཞལ་མཇལ་དང་སྐོར་བར་ཆེད་
གཉེར་འདུས་པའི་སྐྱེ་བོའི་ཚོགས་ཤིན་ཏུ་ཆེ་བར་ལག་དབང་དགོས་ཚུལ་བྱུང་བ་ལྟར་གྱི་འདོད་པ་
བསྐངས། ཚེས་ཉི་ཤུ་ནས་རྟ་མགྲིན་ལྕགས་རལ་ཅན་གྱི་བསྙེན་པའི་འཕྲོ་འཐུད་ཅིང་། ཟླ་བ་
དྲུག་པའི་ཚེས་གསུམ་ལ་གུ་གེ་རྒྱལ་སྲས་བློ་བཟང་པདྨ་བཀྲ་ཤིས་དཔོན་གཡོག་བདུན་ལ་རྟ་མགྲིན་
གསང་སྒྲུབ་ཞལ་གསུམ་ཕྱག་དྲུག་པའི་རྗེས་གནང་དང་། དེའི་སྒྲུབ་ཐབས་ཀྱི་ལུང་ཕུལ། ཕྱི་
ཉིན་ནས་རྗེ་བཙུན་འཇམ་དཀར་གྱི་བསྙེན་མཚམས་ཤིག་བཙུགས། ཟླ་བ་བདུན་པའི་དཀར་
ཕྱོགས་དགའ་བ་དང་པོར། རྒྱལ་པོ་བཀྲ་ཤིས་རབ་བརྟན་དཔོན་གཡོག །འབྲས་སྤུངས་ཀྱི་གྲྭ་པ་
ཁ་ཤས་བཅས་ལ་ཚེ་དབང་དང་། འཇམ་དཀར། བཅུ་གཅིག་ཞལ་གྱི་རྗེས་གནང་བཅས་བྱས།
ཚེས་བཅུ་གསུམ་གྱི་ཉིན་སྣེ་གདོང་རྩེའི་སྐུ་ཉེར་གཏོགས་པ་གཅིག་ལ་དགེ་བསྙེན་དང་། ལྷོ་བ་
ཞལ་ངོ་རྒྱལ་པོའི་མཆིས་བྲང་ལ་དགེ་ཚུལ་མའི་སྡོམ་པ་ཕོག་ཅིང་། ཁོང་གཉིས་ལ། བློ་ཆེན་རྒྱལ་
ཀུན་མ། སྤྱན་རས་གཟིགས་ཕྱག་བཞི་པའི་སྒྲུབ་ཐབས་ཀྱི་ལུང་བཀླགས། ཚེས་བཅོ་ལྔའི་ཉིན་
གྲང་མོ་ཆེབ་གཞིས་བྱེས་ནས་དངོས་པོའི་ཚན་གྲངས་མཎྜལ་དང་བཅས་རིང་འཚོའི་རྟེན་འབྲེལ་
བསྒྲིགས་ཤིང་། ཁོང་རྣམས་ལ་ཚེ་རྟ་ཟུང་འབྲེལ་དང་། མགོན་པོ་བར་ཆད་ཀུན་སེལ། མགོན་
པོ་ཡིད་བཞིན་ནོར་བུ། དམ་ཅན་ཆོས་ཀྱི་རྒྱལ་པོ། འདོད་ཁམས་དབང་ཕྱུག་དམག་ཟོར་རྒྱལ་
མོ། དཔལ་མགོན་ཞལ་བཞི་པ། རྣམ་མང་ཐོས་སྲས། བེག་རྩེ་ལྕམ་སྲིང་རྣམས་ཀྱི་བསྐང་
གསོའི་ལུང་དང་མང་འགྱེད་བསྔོ་རྟེན་རྣམ་གཞག་སོགས་ཆོས་དང་ཟང་ཟིང་གི་སྒོ་ནས་དགྱེས་པ་
བསྐྱེད། འདི་སྐབས་ཆོས་གྲྭ་ཆེན་པོ་འདི་ཁའི་འདུས་ཚོགས་ཇེ་ཆེར་སོང་གཤིས་ཚོགས་ཁྲོ་རྙིང་པ་
རྣམས་ཆུང་སྐྱོན་དང་། ལྷག་པར་ཐུག་ཁྲོ་ཆེ་བ་གྲུམ་གཤིས་སྔ་གོང་ཟླ་བ་གསུམ་པ་ནས་ཚོགས་ཁྲོ་
ཆེ་བ་གཉིས་གསར་ལུགས་ཀྱི་མགོ་བརྩམས་པའི་ལུགས་ཕུད་དུ། སྟོན་པ་ཡང་དག་པར་རྫོགས་
པའི་སངས་རྒྱས་ཤཱཀྱ་ཐུབ་པའི་སྣང་བརྙན་བདུད་འདུལ་གྱི་ཕྱག་རྒྱ་ཅན་ཞིག་བླུགས་སྐབས་དེ་
ཀའི་ཐད་ཀྱི་ནམ་མཁར་འཇའ་ཁ་དོག་སྣ་ལྔ་པ་དེར་ཐེར་ཟུག་ཏུ་བཀྲ་བ་དང་བཅས་ཏེ་སྐུ་
འཕགས་ཡུལ་ལི་མའི་འགྲན་ཟླ་ངོ་མཚར་བ་རང་བྱོན་ལྟ་བུར་བྱོན་ཞིང་། ཁྲོ་མོ་ཆེ་གཉིས་ཀྱང་
གེགས་མེད་བཟོ་བཀོད་ཕུན་སུམ་ཚོགས་པའི་རྒྱུར་དད་ལྡན་རྣམས་ཀྱིས་སྔ་ཕྱིར་བྱིན་པའི་ཁྲོ་
ཟངས་དང་གསེར་དངུལ་གྱི་འདྲེས་ཕོན་ཆེ་བ་བཅས་སྤྱིར་མཁར་རྒྱུའི་ཁལ་ལྔ་བརྒྱ་དང་བདུན་ཅུ་
དོན་ལྔ་ལས་བསྒྲུབས་པའི་ཞལ་དྲོར་ཟླ་བ་བརྒྱད་པའི་ཚེས་བཅུ་གསུམ་གྱི་ཉིན་འདུས་ཚོགས་ལ་
239



མང་ཇ་ཚ་རྟིང་མ་གྲོ་ཚ་བཅས་དང་། དགོངས་ཇར་དཔེ་ཡགས་ཀྱི་མང་ཇ་སྦྱོར་སྦྲེལ་ཞུས་ཐོག་
ཚོགས་དབུར་ཕྱིན་ནས། རྒོད་ཆད་《 ཚང་》དང་དར་རྒྱས་སྒྲུབ་སྡེ་བ་སོགས་སྤོང་བ་པ་ཁ་ཤས་
འབྱོར་པ་རྣམས་དང་འདུས་ཚོགས་ལྷན་ཅིག་ ཏུ་འཇམ་དབྱངས་དམར་སེར། སྤྱན་རས་
གཟིགས་བཅུ་གཅིག་ཞལ། རྟ་མགྲིན་ལྕགས་རལ་ཅན་རྣམས་ཀྱི་རྗེས་གནང་དང་། ཕྱག་འགྱེད་
བཀྲས་བཏགས་རེ་བཅས་ཕུལ་ནས་དགྱེས་པ་བསྐྱེད་ཅིང་། འདུས་སྡེ་དང་ལྷན་ཅིག་ཤིས་པ་
བརྗོད་པའི་མེ་ཏོག་གི་ཆར་ཕབ། སློབ་དཔོན་རྣམ་པ་ཉི་འཁོར་བ་འགའ་ཞིག་བཅས་ནས་ཀྱང་
ཞལ་དྲོའི་མང་ཇ་རིམ་པར་བྱུང་། དེ་ནས་ཤངས་ནང་གི་རི་ཁྲོད་པ་རྣམས་དང་བྱང་ཆེན་པ་
བཅས་ཐུན་མོང་ནས་རིང་འཚོའི་མཎྜལ་སྤྱི་སྒེར་ནས་བདོག་འབུལ་བཅས་བྱུང་བར་ཁག་སོ་སོར་
མང་ཇ་དང་། དགེ་སློང་རེར་བཀྲས་བཏགས། སྨན་ཁ། ཡགས་ཇུ་ཤགས་ཁག་རེ་བཅས་ཀྱི་
ཕྱག་འགྱེད་དང་། ལྷ་ལྔ་བྲག་གི་རབ་བྱུང་མ་རྣམས་ལ་སྨན་ཁ། ཇ་ཉག་བཞི་རེ་བཅས་ཕུལ། །
ཚེས་བཅུ་དྲུག་ལ་སྤོང་བ་པ་རྣམས་དང་། ལྷ་ལྔ་བྲག་པ། དཔོན་མོ་ཆོས་འཚོ་འཁོར་བཅས།
ཞབས་དྲུང་དཀར་པོའི་བང་ཕྱིན། གཞན་མ་ཁ་ཤས་བཅས་ལ་ངོས་འཕྲད་དང་བྱང་ཆུབ་ལམ་གྱི་
རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་ལུང་བཀླགས་ཤིང་། ཚེས་
ཉི་ཤུ་ལ་སྐུ་རིམ་དོ་དམ་རབ་འབྱམས་པ་གཉིས་ལ་ནག་པོ་སྐོར་གསུམ། ཚེ་རིང་མཆེད་ལྔ། རྒྱལ་
པོ་སྐུ་ལྔ་བཅས་ལ་མཆོད་གཏོར་འབུལ་ཚུལ་གྱི་ལུང་དང་། དཔོན་མོ་ཆོས་འཚོ་འཁོར་བཅས་ལ་
ཚེ་དབང་ཞིག་བསྐུར། ཆོས་གྲྭ་ཆེན་པོ་འདི་ཁའི་སྔ་དུས་ཀྱི་མཆོད་ཁང་རྙིང་པ་རྣམས་སུ་མེ་རྟ་
ནས་འདི་ལོ་ཡན་ལ་སྐུ་གསུང་ཐུགས་རྟེན་གསར་སྒྲིགས་དང་། མཆོད་རྫས་ཀྱི་བྱེ་བྲག་གསར་
འབུལ་བྱས་པར། གཙང་ཁང་གི་ཐུབ་པའི་དབང་པོར་ན་བཟའ་གོས་ཆེན་དང་ལིང་གི་སྣམ་
སྦྱར། མཛོད་གོས་ཡུག །ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྐུ་བརྙན་ལ་
གན་གོས་སྐྱེར་ཁའི་སྣམ་སྦྱར། སྙེ་འབོལ་རིན་པོ་ཆེའི་ཕྲས་མཛེས་པ། སྨན་པའི་རྒྱལ་པོར་གོས་
སེར་གྱི་སྣམ་སྦྱར། ཚེ་དཔག་མེད་དང་ཐུགས་རྗེ་ཆེན་པོ་ལ་གོས་དམར་ཡུག་རེའི་ན་བཟའ་དང་
ཤེལ་འཕྲེང་གཉིས། རྗེ་བཙུན་བླ་མ་ཙོང་ཁ་པ་ཆེན་པོའི་སྣང་བརྙན་ལ་ལིང་གི་སྣམ་སྦྱར། ཉེ་
བའི་སྲས་ཆེན་བརྒྱད་ལ་གོས་ཚོས་ཁ་སྣ་ཚོགས་ཀྱི་ཡུག་གྱོན་རེ། མཆོད་རྫས་རག་སྤྱད་གཉིས།
བྱམས་ཁང་དུ་མཉམ་མེད་བུ་རམ་ཤིང་པའི་བཀའི་གྲས་གླེགས་བམ་དྲུག་ཅུར་ཉེ་བ་དང་། རྗེ་
བཙུན་མ་ཕམ་མགོན་པའི་སྣང་བརྙན་ལ་ལིང་གི་ན་བཟའ། ཞལ་རས་ལྷ་ཁང་དུ་ཐུབ་པའི་
240



དབང་པོའི་སྐུ་གཉིས་ལ་སྣམ་སྦྱར་རེ། བཟང་གོས་ཀྱི་འཕན་ཆ་གསུམ། སྒྲོལ་མ་ལྷ་ཁང་དུ་རྒྱལ་
བའི་བཀའ་གངས་ཅན་གྱི་ཁྲོད་དུ་འགྱུར་རོ་ཅོག་སྐྱ་པོད་བཟང་གོས་ཀྱི་ཞལ་ཁེབས་གདོང་དར་
དང་བཅས་པ་གྲ་མཚུངས། དད་ལྡན་རྣམས་ཀྱིས་བྱིན་པའི་བསྐལ་བཟང་། བརྒྱད་སྟོང་པ་
སོགས་གླེགས་བམ་དགུ། སྒྲོལ་དཀར་ཡིད་བཞིན་འཁོར་ལོ་རིན་པོ་ཆེའི་ཤལ་པ་གསུམ་དང་།
ན་བཟའ་བརྩེགས་མང་། སེང་ལྡེང་ནགས་ཀྱི་སྒྲོལ་མར་མགུལ་རྒྱན་ན་བཟའ། ཚེ་དཔག་མེད་
ལ་ན་བཟའ་བརྩེགས་མང་དང་། རྗེ་ཤེས་རབ་སེང་གེའི་སྐུར་སྣམ་སྦྱར། འདུ་ཁང་ཆེན་མོར་
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྣང་བརྙན་གསེར་ཟངས་ལས་གྲུབ་པ་པད་
སྡོང་དང་བཅས་པ། གསོལ་དཔོན་བློ་བཟང་བསྟན་འཛིན་གྱིས་བཞེངས་པའི་བདག་ཉིད་ཀྱི་
འདྲ་འབག་ནང་བཞུགས་སུ་དེ་བཞིན་གཤེགས་པའི་འཕེལ་གདུང་དང་། བདག་ཉིད་བྱིས་པའི་
དུས་ཀྱི་ལྡད་བྱེད། མགོ་སྐྱེས་བུབས་བཅས་ཡོད་པ། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
སྣང་བརྙན་སེམས་དཔའ་གསུམ་བརྩེགས་ཀྱི་ཚུལ་དུ་བཞུགས་པ་ངེད་རང་ནས་མེ་ཏོག་གཏོར་
བར་སྤོས་ཤེལ་གྱི་མགུལ་རྒྱན་ཡོད་པ། མཆོད་རྫས་རག་གི་མེ་ཏོག་བུམ་པ་ཆ་གཉིས། རག་ཀོང་།
ཏིང་བདུན་ཚར་གཉིས། གསེར་སྐུ་ལྷ་ཁང་དུ་དྲུང་བསོད་དཔལ་བའི་ལག་བྲིས་གཅིག་གིས་
གཙོས་པའི་སངས་རྒྱས་བྱང་སེམས་སོགས་ཀྱི་སྐུ་ཐང་བཅུ། གནས་བཅུ་ལྷ་ཁང་དུ་རྟེན་གཙོ་ཐུབ་
པའི་དབང་པོའི་སྐུ་བརྙན་ལ་དངུལ་ཚ་གསེར་ཅན་གྱི་དབུ་རྒྱན་དང་། སྣམ་སྦྱར། དྲང་སྲོང་གི་
སྣོད་མཆོག །བཀའ་གདམས་ལྷ་ཁང་དུ་སངས་རྒྱས་བྱང་སེམས་ཀྱི་སྐུ་བརྙན་དངུལ་གར་བུ་ལས་
གྲུབ་པ་གསུམ་དང་། བཀྲས་སྡིངས་སྒྲོལ་མ་སོགས་གསེར་ཟངས་ཀྱི་སྐུ་བརྙན་བཞི། ཆོས་སྐྱོང་
ཡོངས་རྫོགས་ཀྱི་བྲིས་ཐང་ལེགས་པ་བརྒྱད། ཤེལ་གྱི་མཆོད་རྟེན་གསུམ་དང་གཡང་ཊིའི་གཅིག
རྟེན་གཙོ་རྗེ་བདག་ཉིད་ཆེན་པོའི་སྐུ་བརྙན་ལ་ཙནྡན་དམར་པོའི་བཞུགས་ཁྲི་ཕྲ་ལྡན་དང་གོས་
སྐྱེར་གྱི་རྣམ་སྦྱར། གཏིང་སྐྱེས་སྒྲོལ་མའི་སྐུ་ལ་སྤོས་ཤེལ་དང་བྱུ་རུའི་མགུལ་ཤལ་རེ། མུ་ཏིག་
དམར་པོའི་ཆུན་པོ་གཅིག །ཤེལ་མཆོང་གི་འཕྲེང་བ་རེ། བཛྲ་པ་ཊུའི་འཕྲེང་བ་གཅིག །བྱུ་
རུའི་སོག་རྣ་གཉིས། བཀྲས་སྡིངས་སྒྲོལ་མ་ལ་ཡང་སྤོས་ཤེལ་དང་བྱུ་རུ་མཆོང་གསུམ་གྱི་མགུལ་
ཤལ་རེ། མཆོད་རྫས་དངུལ་གྱི་མཎྜལ། དགའ་ལྡན་ཡང་རྩེ་ལྷ་ཁང་དུ་རྟེན་གཙོར་གོས་སྐྱེར་གྱི་
ན་བཟའ། མཆོད་རྫས་རག་ཀོང་གཅིག །གོས་འཕན་བྱུ་རུ་མུ་ཏིག་གིས་བརྒྱན་པ་ཆ་གཅིག །
བཀའ་འགྱུར་ལྷ་ཁང་དུ་འཕགས་པ་བརྒྱད་སྟོང་པ་གསེར་མ་དྲུག་བརྒྱ་ནང་པའི་དཔེ་རྙིང་དུ་
241
-.



གྲགས་པ་གཅིག་གིས་གཙོས་པའི་གསེར་མ་གླེགས་བམ་བདུན་དང་སྐྱ་པོད་གཅིག །མདོ་སྡེ་
བསྐལ་བཟང་སོགས་གླེགས་བམ་བཞི། རྒྱལ་པོ་དགའ་ལྡན་ཚེ་དབང་གིས་གསར་བཞེངས་རྒྱལ་
བའི་བཀའ་བོད་དུ་འགྱུར་རོ་འཚལ་གསེར་མ་བཟང་གོས་ཀྱི་ཞལ་ཁེབས་དང་གདོང་དར།
གླེགས་ཤིང་གླེགས་ཐག་བཅས་གྲ་མཚུངས་དང་། མཆོད་རྫས་ཤེལ་སྒོ་གཅིག །སོག་དཀར་སེར་
པོ་གཅིག །དཀར་འབྲས་གཉིས། གནས་བཅུ་ལྷ་ཁང་དུ་ནང་མཇལ་གྲས་སུ་མཁས་གྲུབ་བཟང་
པོ་རྒྱལ་མཚན་དང་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་པུར་དར་ལ་བྲིས་པའི་སྐུ་ཐང་བཞི།
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་ཚེམས་དང་བཞུགས་སྟན་བཙུགས་གྲུབ། སྟོན་པ་
ཤཱཀྱའི་རྒྱལ་པོའི་སྣང་བརྙན་སྨན་འཇིམ་ལས་གྲུབ་པ་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བའི་ཕྱག་
བཟོ་དང་ཐུགས་དམ་རྟེན་མཛད་ཅིང་བདག་གིས་ཀྱང་གསོལ་བ་འདེབས་རྟེན་བྱས་པ་ཙནྡན་
དམར་པོའི་གནྡྷོལ་དང་བཅས་པ། མཛོད་པས་བཀོད་པ་ཕུན་སུམ་ཚོགས་པར་བསྐྲུན་ཞིང་ནང་
བཞུགས་སུ་དེ་བཞིན་གཤེགས་པའི་འཕེལ་གདུང་བཅོ་ལྔ། བདག་གི་ལྡང་བྱེད་དང་། མགོ་སྐྱེས་
བུབས་སོགས་ཡོད་པའི་འདྲ་འབག་ཟེའུ་ལྷ་ཁང་བཅས་པ་གཅིག །ཤིང་གི་པད་གཟུགས་ཀྱི་ངོས་
ལ་བདག་བགྲང་བྱ་བརྒྱད་པའི་དུས་ཀྱི་ལྡད་བྱེད་བཞི་དང་ཇོ་བོ་རྗེའི་དབུ་ཀླད་རིང་བསྲེལ།
མཐའ་སྐོར་དུ་བླ་མ་སངས་རྒྱས་བྱང་སེམས་ཀྱི་སྣང་བརྙན་ཡོད་པའི་ཟེའུ་ལྷ་ཁང་གཅིག་སྟེ་བདག་
གི་འདྲ་ཅོག་དང་ལུས་ཀྱི་ཆ་ལས་བྱུང་བ་རྣམས་ཀྱང་ཉེ་འཁོར་བ་ནང་མ་དག་གིས་ནང་རྟེན་གྲས་
སུ་བཅུག་འདུག །ཆོ་འཕྲུལ་སྨོན་ལམ་སྐབས་ཀྱི་མཆོད་པའི་བྱེ་བྲག་ལ་རིན་པོ་ཆེ་སྣ་ཚོགས་པས་
བརྒྱན་པའི་ཅོད་པན་གསུམ། དངུལ་གྱི་མཎྜལ་གཉིས། ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་
སྐུ་བརྙན་བཀྲ་བའི་ཁྲུས་ལོང་ངོ་མཚར་བ་གཅིག །ལི་ཏིང་བདུན་ཚར་ལྔ། བཟང་གོས་ཚོས་ཁ་
སྣ་ཚོགས་ལྷན་སྡེབས་ཀྱི་མཆོད་པའི་ལྷ་མོ་བཅུ་གསུམ་ལ་མུ་ཏིག་བྱུ་རུ་སོགས་ཀྱིས་བརྒྱན་པ་ཡུག་
གླིང་གཅིག །བཀྲ་ཤིས་རྟགས་བརྒྱད་དང་རྒྱལ་སྲིད་སྣ་བདུན་བཅས་རིན་པོ་ཆེས་བརྒྱན་པ་ཡུག་
གླིང་གཅིག་རྣམས་དང་། ཕུན་ཚོགས་བླ་མ་ལྷ་ཁང་དུ་གསེར་ཟངས། རག ། སྨན་འཇིམ་
སོགས་ལས་གྲུབ་པའི་བླ་སྐུ་ལྔ་བཅུ་ང་བདུན་དང་། སྨན་འཇིམ་ལས་གྲུབ་པའི་སངས་རྒྱས་ཀྱི་
སྣང་བརྙན་གཅིག །ཐུབ་དབང་གནས་བརྟན་བཅུ་དྲུག་སོགས་ཀྱི་བྲིས་ཐང་བཞི། ལི་མ་ནུབ་
མར་སངས་རྒྱས་ཀྱི་ལི་སྐུ་གཅིག་དང་། རྟེན་གཙོ་བྱམས་པ་གསུང་བྱོན་གྱི་སྐུ་རྒྱན་དུ་མུ་ཏིག་རྡོག་
ཆེ་བའི་དོ་ཤལ་གསུམ་དང་། ངེད་རང་གི་བགྲང་འཕྲེང་སྤོས་ཤེལ་གྱི་གཅིག་དང་གཡང་ཊིའི་
242



གཅིག །གཞན་མ་སྤོས་ཤེལ་དང་བྱུ་རུའི་ཤལ་པ་གཉིས་རེ། གཡང་ཊིའི་འཕྲེང་བ་གཅིག །
བཛྲ་བ་ཊུའི་ཕྲེང་བ་གཅིག །ཧོར་ཤེལ་གྱི་འཕྲེང་བ་གཅིག ། གོས་ལིང་གི་སྣམ་སྦྱར་གསུམ།
ཕྱག་མཚན་དུ་གུ་གེ་བདག་པོའི་གན་མཛོད་ནས་ཐོན་པའི་ནོར་བུར་གྲགས་པ་ངོ་མཚར་བ་གསེར་
ཟངས་ཀྱི་ཨུཏྤལ་དང་བཅས་པ་གཅིག །རྒྱལ་པོ་འོད་ཟེར་གོ་ཆའི་ཐུགས་དམ་རྟེན་ཐུབ་པའི་
དབང་པོའི་སྣང་བརྙན་དང་། གྲུབ་ཆེན་ཀོ་བྲག་པའི་ཐུགས་དམ་རྟེན། མགོན་པོ་ཀླུ་སྒྲུབ་ཀྱི་
ཐུགས་དམ་རྟེན་རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་རྣམས་ལ་མུ་ཏིག །བྱུ་རུ།
སྤོས་ཤེལ་སོགས་ཀྱི་མགུལ་རྒྱན་བཅུ་གསུམ། མཆོད་རྫས་གཡང་ཊིའི་སྤྱད་པ་གཉིས་དང་དངུལ་
སྤྱད་བཞི། མི་ཉག་གན་དཀར། མུ་ཏིག་ལྗོན་ཤིང་གི་སྒམ། བྱུ་རུའི་རྒྱུ་ལག །ཤེལ་རིགས།
རག་སྤྱད་གཉིས། ལྷུང་བཟེད། འཁར་གསིལ། སིལ་སྙན་རྣམས་དང་། རྒྱ་ནག་ལྷ་ཁང་དུ།
སངས་རྒྱས་བྱང་སེམས་ཀྱི་སྐུ་བརྙན་ཏ་མིང་ཐུགས་དམ་མ་དང་། སྐུ་རིམ་མ། སླེའུ་ཆུང་མ་
བཅས་སུམ་ཅུ་སོ་གཅིག་དང་། རྡོ་རིགས་ལས་གྲུབ་པ་གཉིས། ཙནྡན་ལས་གྲུབ་པ་གཅིག །
རྟེན་གཙོ་ཐུབ་པའི་དབང་པོའི་སྐུར་སྣམ་སྦྱར། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་
མཚན་གྱི་ཐུགས་དམ་རྟེན་རྡོ་རྗེ་རྣམ་པར་འཇོམས་པའི་སྐུ་བརྙན་རྒྱ་ནག་མོ་མུ་ཏིག་གི་མགུལ་
ཤལ་ཡོད་པ་གཅིག་ །དགའ་ལྡན་རིན་ཆེན་ལྷ་ཁང་དུ་གསེར་གར་བུ་ལས་གྲུབ་པའི་སངས་རྒྱས་
ཀྱི་སྐུ་གཉིས་དང་། བླ་མའི་གཅིག །དངུལ་གར་བུ་ལས་གྲུབ་པའི་བླ་མ་སངས་རྒྱས་བྱང་སེམས་
ཀྱི་སྐུ་བཅུ་དྲུག །གསེར་དངུལ་གྱི་མཆོད་རྟེན་དྲུག །སྨན་བླ་དོན་གྲུབ་བའི་ཕྱག་བྲིས་ཐུབ་
དབང་གནས་བརྟན་བཅུ་དྲུག་གི་གྲ་ཐང་དང་། རྡོ་རྗེ་རྣལ་འབྱོར་མའི་བྲིས་སྐུ་ཤེལ་སྒོ་དང་
བཅས་པ། རྟེན་གཙོ་བྱམས་པ་རང་བྱོན་ལ་བྱུ་རུ་སྤོས་ཤེལ་གྱི་ཤལ་པ་གསུམ་དང། ཧོར་ཤེལ་གྱི་
འཕྲེང་བ་གཅིག །མཆོད་རྫས་གསེར་གྱི་ནོར་བུ་རྡོ་རྗེ། འཁོར་ལོ་པདྨ། དངུལ་གྱི་སྤྱི་བླུགས།
ཉ་ཕྱིས་ཀྱི་སྒམ། ཡེ་སྤའུ། རག་སྤྱད་ལྔ། ལྷུང་བཟེད། ལི་རིལ་འོད་འཕྲོ། རྒྱ་སྦུག་ཆ་རྣམས་
དང་། ལི་མ་ཤར་མར་བྱང་སེམས་ཀྱི་སྐུ་བརྙན་འཕགས་ཡུལ་ལི་མ་བཞི། གཙོ་མོ་རྗེ་བཙུན་མའི་
སྙན་རྒྱན་དུ་མུ་ཏིག་རྡོག་ཆེ་བ་དང་། རིན་པོ་ཆེ་རྒྱ་ཁ་རྡོག་ཆེ་བ་གཉིས་ལ་གསེར་གྱི་མཐའ་སྐྱོར་
གྱིས་བརྒྱན་པ། མགུལ་རྒྱན་དུ་ངེད་རང་གི་ཧོར་ཤེལ་གྱི་འཕྲེང་བ་དང་། གཞན་ཡང་བྱུ་རུ་སྤོས་
ཤེལ་གྱི་ཤལ་པ་གཉིས་རེ། དྭངས་ཤེལ་དཀར་པོ་དང་བྱུ་རུ་དཀར་པོའི་ཤལ་པ་རེ། མུ་ཏིག་བྱུར་
ཤེལ་སོགས་ཀྱི་སེ་རལ་ཁ་གཉིས། བྱུས་ལེགས་རྩིའི་འཕྲེང་བ་རྒྱན་ལྡན། གྲུབ་ཆེན་མི་ཏྲ་ཛོ་ཀིའི་
243



ཐུགས་དམ་རྟེན་ཁ་སཐཱ་ཎིའི་སྐུ་བརྙན་ལ་བྱུ་རུ་དཀར་པོའི་འཕྲེང་བ་རྒྱན་ལྡན། ཁ་ཆེ་པཎ་ཆེན་
ཤཱཀྱ་ཤྲཱིའི་ཐུགས་དམ་རྟེན་ཕག་མོ་བདེན་གཉིས་ཞལ་གྱི་སྐུར་ཤེལ་འཕྲེང་རྒྱུན་བཅས། མཆོད་
རྫས་གཡང་ཊིའི་སྤྱད་པ་གཉིས་དང་། དངུལ་གྱི་མཎྜལ་ཐོག་འཇོག་རྒྱལ་སྲིད་སྣ་བདུན་དངུལ་ཚ་
གསེར་ཅན་དཀར་ཡོལ་གྱི་སྤྱད་པ། ཟངས་དམར་གྱི་གཏོར་ཏེབ་ལྔ། ལི་ཏིང་བདུན་ཚར་
གཉིས། རྒྱུ་སིལ་ཆ། རྒྱ་འཕན་གསེར་པད་རག་སོགས་ཀྱི་རྒྱན་ལྡན་བཟོ་བཀོད་ལེགས་པ།
པཎ་གྲུབ་ལྷ་ཁང་དུ་རྗེ་བདག་ཉིད་ཆེན་པོའི་སྐུ་བཀྲ་ཤིས་དོ་ཁ་མ། རྗེ་བཙུན་བློ་བཟང་ཆོས་ཀྱི་
རྒྱལ་མཚན་གྱི་སྣང་བརྙན་དངུལ་ལས་གྲུབ་པ་དང་གསེར་ཟངས་ལས་གྲུབ་པ་གཉིས་ལ་ཧོར་ཤེལ་
གྱི་མགུལ་རྒྱན་དང་བཅས་པ། གསེར་ཟངས་ལས་གྲུབ་པའི་བདག་ཉིད་ཀྱི་འདྲ་འབག །དངུལ་
གྱི་བྱང་ཆུབ་མཆོད་རྟེན་གསུམ། འཇིགས་བྱེད་ཀྱི་སྐུ་ཐང་གཅིག་དང་། རས་བྲིས་ཤེལ་སྒོ་ཅན་
གཅིག །རྟེན་གཙོ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྐུ་བརྙན་ལ་བྱུ་རུའི་
འཕྲེང་བ་རྒྱུན་བཅས། མཆོད་རྫས་དངུལ་ཀོང་། དཀར་སྤྱད་ གཉིས། རག་གི་སྤོས་ཕོར།
རག་ཏིང་བདུན་ཚར་རྣམས་དང་། བཀྲ་ཤིས་ལི་མ་ཤར་མར། ཁའུའི་རྟེན་རྡོ་ལ་ཡེ་ཤེས་མགོན་
པོ་ཕྱག་བཞི་དྲུག་དཔལ་ལྡན་ལྷ་མོ་བཅས་ཀྱི་སྣང་བརྙན་བྲིས་པ་ཐམས་ཅད་མཁྱེན་པ་བློ་བཟང་
ཆོས་ཀྱི་རྒྱལ་མཚན་གྱི་ཕྱག་ནས་མ་བྱིན་རླབས་ཅན་གསུམ། བྱམས་པ་བཟང་བཞུགས་མར་མུ་
ཏིག་གི་མགུལ་ཤལ། ཚེ་དཔག་མེད་ལ་ཙནྡན་དམར་པོའི་ཁྲི་ཕྲ་ལྡན་དང་། མུ་ཏིག་གི་ཤལ་བ།
དངུལ་གྱི་མཎྜལ། བཟང་གོས་ཀྱི་འཕན་ཆ། བཀྲ་ཤིས་ལི་མ་ནུབ་མར་མ་ཎ་ཧོ་དང་གཡང་ཊིའི་
སྤྱད་པ་རེ་རྣམས་ཕུལ་ཞིང་། འདི་སྐབས་དབྱེན་བསྡུམས་མཆོད་རྟེན་ལ་ཞིག་གསོས་འཕྲན་བུ་
དགོས་པའང་ཚར་བ་བཅས་ཚེས་བཅོ་ལྔའི་ཉིན་རབ་ཏུ་གནས་པའི་མེ་ཏོག་གཏོར་བ་དང་བསྟུན་
མཆོད་ཁང་གསར་རྙིང་ཚང་མར་སྣ་ལྔའི་མཆོད་པ་དང་བཅས་མཇལ་བར་ཕྱིན་ཏེ་རྟེན་གཙོ་ཕལ་
ཆེར་ལ་རིན་པོ་ཆེའི་མགུལ་ཤལ་དང་། ཁྱད་པར་བྱམས་ཆེན་ལ་བཟང་གོས་ཀྱི་སྣམ་སྦྱར། རིན་
པོ་ཆེ་སྣ་ཚོགས་ལས་གྲུབ་པའི་དོ་ཤལ། གོས་ཆེན་གྱི་འཕན་ཕྱེ་ཕུར་དུ་མ། གཞན་མ་ལྷ་ཁང་སོ་
སོར་གསེར་དངུལ་ལས་གྲུབ་པའི་མཆོད་རྫས་དང་། མགོན་ཁང་ཆེན་མོ་དང་གཉེར་གཏད་ལྷ་མོ་
མཆོད་གཏོར་དང་སྤྱན་གཟིགས་ཚར་དུ་དངར་བ་ཕུལ་ཞིང་། རྟེན་དང་བརྟེན་པ་ཐམས་ཅད་ལ་
རབ་གནས་མེ་ཏོག་འཐོར་བའི་སྐབས་ཡིད་ཅན་ཀུན་ལ་ཕན་བདེ་བླ་ན་མེད་པ་འབྱུང་བའི་སྒོ་
གཅིག་པུ་སྟོན་པ་བུ་རམ་ཤིང་པའི་ལུང་རྟོགས་ཀྱི་བསྟན་པ་རིན་པོ་ཆེ་རང་གཞན་སེམས་ཅན་
244



ཐམས་ཅད་ཀྱི་རྒྱུད་ལ་དར་ཞིང་རྒྱས་ལ་ཡུན་རིང་དུ་གནས་པ་དང་། དེའི་མཐུ་ལ་བརྟེན་ནས་
སྣོད་བཅུད་སྡིག་འབྲས་ཀྱིས་ཁྱབ་པའི་སྐྱོན་དམག་འཁྲུག་ལོ་ཉེས་ལ་སོགས་པ་མི་འདོད་པའི་རྒུད་
པ་མཐའ་དག་ཉེ་བར་ཞི་ནས་གནས་སྐབས་སུ་ལོ་ཕྱུགས་རྟག་ཏུ་ལེགས་ཤིང་། ཕན་ཚུན་འཚེ་
མེད་བྱམས་པའི་སེམས་དང་ལྡན་པ་དང་། མཐར་ཐུག་ཀུན་མཁྱེན་སངས་རྒྱས་ཀྱི་གོ་འཕང་རིན་
པོ་ཆེ་ཐོབ་པར་གྱུར་ཅིག་པའི་སྨོན་ལམ་བཟང་པོ་རྩེ་གཅིག་ཏུ་བཏབ། གནམ་གང་གི་ཉིན་གོང་
ས་མཆོག་གི་སྤྲུལ་པའི་སྐུ་དང་། སྡེ་སྲིད་རིན་པོ་ཆེ་ནས་ཐུགས་དམ་བཀའ་ཤོག་རིམ་ཅན། སྐུ་
ཚབ་མི་སྣར་ཉི་ཐང་ཞབས་དྲུང་ངག་དབང་གཞོན་ནུ་དང་། ཞལ་ངོ་སྐྱུར་བོ་ནས་ཙན་འབྱོར།
ཟླ་བ་དགུ་པའི་ཚེས་བདུན་ལ་ཞབས་དྲུང་ཉི་མ་ཐང་པ། སྐྱུར་བོ་ནས། ཟུང་ཇུ་དབོན་པོ་སོགས་
འགའ་ཞིག་ལ་ཚེ་དབང་དགོས་ཚུལ་ལྟར་དང་། ཚེས་བཅུ་ལ་སྤོ་ཤོག་ཐུ་ཇུ་ནང་གི་སྲས་རྒན་དར་
དཔོན་གཡོག་དང་སྔགས་གྲྭ་པ་གཉིས་བཅས་ཁ་ཤས་ལ་སེང་ལྡེང་ནགས་ཀྱི་སྒྲོལ་མའི་རྗེས་གནང་
དང་། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་སྒྲོལ་མ་གཡུལ་མདོས་
ཀྱི་ལུང་། ཚེས་བཅུ་དགུ་ལ་ཨ་མདོ་སོགས་ཁ་ཤས་ལ་ཚེ་དབང་དང་དགེ་བསྙེན་གྱི་སྡོམ་པ་བཅས་
སྦྱིན། ལྷ་བབས་དུས་ཆེན་ཉིན་བླ་མེད་ལྷ་ཁང་དུ་སྔ་གོང་ནས་རིམ་བཞེངས་ས་ཏྲདཾ་མཁར་ཁལ་
བརྒྱ་ཕྲག་བདུན་དང་གཅིག་ལྷག་བཅུ་ཕྲག་བཞི་ལས་གྲུབ་པའི་དཔལ་གསང་བ་འདུས་པ་མི་
བསྐྱོད་པའི་སྣང་བརྙན་འཕགས་ཡུལ་གྱི་བཟོ་རྒྱུན་བྱོན་ལེགས་པ་དབུ་རྒྱུན་ལ་བཟང་གཡུའི་
གསེར་པད་རྩེ་ཕྲན་བཅུ་གསུམ། རྒྱུན་ཐག་བཟང་གཡུ་ལེགས་སྒྲིགས་ཨུཏྤལ་གཟུགས་འཛོམ་
རྒྱན་དྲུག་དཀར་ཆེ་བ་དང་། དྲུག་དམར་གཉིས། སྙན་གོང་ཨུཏྤལ་བཟང་གཡུའི་པད་འདབ་
སྒོར་མོ་བཞི། སྙན་རྒྱུན་ཕྱག་ཞབས་ལ་གདུ་བུ་གཡུ་ཤེལ་སོགས་དང་གཙུག་རྒྱན་གྱིས་ལེགས་པར་
སྤྲས་པ། ཡུམ་ལའང་གཙུག་རྒྱན་དབུ་རྒྱན་སྙན་རྒྱན། སྐུ་སྨད་ལ་དྲ་བ་དྲ་ཕྱེད་བཅས་ཡབ་དང་
ཆ་མཚུངས། རྒྱུ་གོང་མཚུངས་ཀྱི་སེང་ཁྲི་དང་སྣ་དྲུག་རྒྱན་གྱི་རྒྱབ་ཡོལ་བཟོ་ཁྱད་ཅན་རིན་པོ་ཆེ་
སྣ་ཚོགས་ཀྱིས་རྣམ་པར་སྤྲས་པ། གཡས་གཡོན་དུ་འཁོར་ལོ་བདེ་མཆོག་དང་རྡོ་རྗེ་འཇིགས་བྱེད་
ཞལ་ཕྱག་ཡོངས་རྫོགས། དུས་འཁོར་རྣམས་ཡུམ་བཅས་ཀྱི་སྣང་བརྙན་བཟོ་བཀོད་ཕུན་སུམ་
ཚོགས་པར། གཡུ། བྱུ་རུ། མུ་ཏིག་སོགས་རིན་པོ་ཆེ་དུ་མའི་རྒྱན་གྱིས་ལེགས་པར་བརྒྱན་པ།
ནང་བཞུགས་ཀྱང་རིང་བསྲེལ་སོགས་དམ་པའི་ཕྱག་བཞེས་འཁྲུལ་མེད་ཀྱིས་བྱུར་བུར་གཏམས་
ཏེ། ཞལ་གསེར། གསེར་རིས་སོགས་ཀྱིས་མཛེས་པར་བྱས་པའི་སྣང་བརྙན་སོ་སོར། བཟང་
245



གོས་མཐོན་ཐི་ཁྲོམ་གོས་སོགས་རྒྱུ་ལེགས་ཀྱི་ཡུག་གྱོན་དང་། ཙནྡན་དམར་པོའི་རྒྱབ་ཡོལ་མེ་
འབར་གཟུགས་ཙམ་རྫས་ཀྱི་ཁྲི་གསེར་རིས་རིན་པོ་ཆེའི་ཕྲ་བཀོད་ཀྱི་སྤ་བ་རྣམས་དང་། གཞན་
ཡང་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་སྣང་བརྙན་ཐགས་གྲུབ་མ། རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱི་སྐུ་བརྙན་ཕྱག་ཞབས་ཀྱི་རྗེས་ཡོད་པ། མགོན་པོ་ཆོས་རྒྱལ་སོགས་
ཆོས་སྲུངས་འགའ་ཞིག་གི་སྐུ་ཐང་། བྲིས་པ་དབུ་མཛད་རྗེ་དྲུང་མཁོས་ཁང་པ་དང་། དགེ་སློང་
འབྱུང་ལྡན་གྱི་སོར་མོའི་ཟློས་གར་ལས་ཐོན་པའི་ལྡེབས་བྲིས་ལ་བླ་མེད་ཕ་རྒྱུད་མ་རྒྱུད་ཀྱི་ལྷ་
ཚོགས། སྟེང་ངོས་ལ་རྒྱལ་བ་རྡོ་རྗེ་འཆང་སོགས་རྩ་བ་རྒྱུད་ཀྱི་བླ་མ། ལྡེབས་གཞིར་བྱིན་རྟེན་
སོགས་བྱུགས་པའི་ཐོག་དཔལ་ལྡན་ལྷ་མོའི་སྐུ་སྐྱ་བྲིས་བཏབ་པར་སྐུའི་ཆ་གང་ཡིན་འབུར་དོད་
འཁོར་བཅས་ཟིལ་རྔམས་ཆེ་ཞིང་ཀུན་ངོ་མཚར་གྱི་གནས་སུ་གྱུར་པ་ཡེ་ཤེས་སེམས་དཔའ་མངོན་
སུམ་དུ་བཞུགས་པ་ལྟར་གྲུབ་པ། བྱིན་རླབས་ཀྱི་གཟི་འོད་འབར་བའི་མཆོད་ཡུལ་དམ་པ་དེ་
རྣམས་ཀྱི་སྤྱན་སྔར་མཆོད་རྫས་ཀྱི་བྱེ་བྲག་ཚར་དུ་དངར་བ་ལ། གསེར་དངུལ་གྱི་མཎྜལ་དང་།
ཡོལ་གོ་སོགས་སྤྱད་པ་བཟོ་དབྱིབས་མི་འདྲ་བ་དུ་མ་དང་། གུ་གེ་ཤེལ། ཤེལ་རིགས། རག
ལྕགས་ཆགས་ལྡན། དཀར་ཡོལ་སོགས་ཡུལ་ཕྱོགས་སྣ་ཚོགས་ནས་ཐོན་པའི་སྤྱད་པ་དབྱིབས་མི་
འདྲ་བ་མང་པོ། རྒྱུའི་སྦུག་སིལ་གསར་རྙིང་། མཆོད་ཀོང་ཆེ་གསར་ཅན་སོགས་མཆོད་རྫས་
བསམ་གྱིས་མི་ཁྱབ་པ་དང་། གཙོ་བོའི་དབུ་ཐོག་ཏུ་གོས་བུམ་སྟན་མ། གཡས་གཡོན་དུ་མང་
ལྷུག་ལེབ་སྒྲིགས། ལྷ་མོར་ཁ་ཐི་དམར་སེར་སོགས་ཀྱི་གནམ་རྒྱན་བཟང་པོ་བརྫིབས་ཁེབས། སྒོ་
ཚུགས་ཀྱི་ཐོང་ངོས་ལ་བཟང་གོས་ཚོས་ཁ་སྣ་ཚོགས་ཀྱི་དྲ་བ་དྲ་ཕྱེད་ཐལ་རྒྱུགས། གན་གོས།
གོས་ཐེར་སོགས་ཀྱི་འཕན་སྣ་ཚོགས་སོགས་མཆོད་སྤྲིན་བསམ་གྱིས་མི་ཁྱབ་བའི་བཀོད་པས་
ལེགས་པར་བརྒྱན་པ་རྣམས་གཉེར་དུ་གཏད་པ་ནི་འདི་ལྟར།
ཨོཾ་བདེ་ལེགས་སུ་གྱུར་ཅིག །ཟུང་འཇུག་དང་པོའི་མགོན་པོའི་རྣམ་རོལ་ལས། །མཚན་
དཔེའི་དཔལ་བརྗིད་ཉིན་བྱེད་འབུམ་གྱི་གཟི། །རབ་འབར་དབང་སྔོན་ཞུན་མའི་ལྷུན་པོ་
ལྟར། །ཞི་ཞིང་འཛུམ་ཆགས་མི་བསྐྱོད་རྡོ་རྗེ་དང་། །དཔག་ཡས་ཤེས་བྱའི་དཀྱིལ་འཁོར་མ་
ལུས་པ། །ལྷན་སྐྱེས་བདེ་ཆེན་གནས་སྡོམ་ཧེ་རུ་ཀ། །མིག་སྨན་མདངས་ཅན་བདེ་ཆེན་ཁྲོས་
པའི་ཉམས། །ཁྲོ་ཆགས་གར་གྱིས་རྣམ་རོལ་ཀྱེ་རྡོ་རྗེ། །མཆོག་ཏུ་མི་འགྱུར་ཡོངས་གང་དགའ་
བའི་དངོས། །ཅིར་ཡང་འཆར་བ་དང་པོའི་སངས་རྒྱས་དང་། །ཁམས་གསུམ་ཟ་བྱེད་བགེགས་
246



ཚོགས་ཀུན་འཇོམས་པའི། །འཇིགས་མཛད་གཤིན་རྗེའི་གཤེད་པོར་གུས་བཏུད་ནས། །འགྲོ་
ཀུན་མུ་མེད་སྲིད་པའི་ཆུ་གཏེར་ལས། །བདག་ཉིད་གཅིག་པུས་སྒྲོལ་བའི་དམ་བཅའི་ཁུར། །
ཁྱེར་བའི་སྔོན་མེད་དེད་དཔོན་སྐྱེས་བུ་ཆེའི། །ཆོས་ཚུལ་ལེགས་སྐྱོང་སྟོབས་ལྡན་ཕྱག་དྲུག་པ། །
ཁམས་གསུམ་ཆོས་ཀྱི་རྒྱལ་པོ་ཙོང་ཁ་པའི། །བསྟན་སྲོག་དཔའ་བོར་མངའ་གསོལ་དམ་བཞག་
པའི། །ལེགས་ཉེས་ཤན་འབྱེད་མ་ཧེའི་ཞལ་ཅན་དང་། །མ་མོ་ཆེན་མོ་ཕོ་བརྒྱད་མོ་བརྒྱད་
སོགས། །འཇམ་དཔལ་དུས་དགྲའི་དབང་པོ་གཤིན་རྗེའི་ལྕམ། །དམ་ཉམས་སྲོག་ལ་འཇིགས་
རུང་སྲིན་མོ་སྟེ། །བསྟན་དང་དེ་འཛིན་བུ་བཞིན་ལེགས་སྐྱོང་བའི། །འདོད་དགུའི་དཔལ་སྟེར་
དམག་ཟོར་རྒྱལ་མོ་དང་། ། ལྷ་ཆེན་འདུལ་མཛད་འཁོར་ལོ་བདེ་མཆོག་གི ། སྤྲུལ་པའི་རྣམ་
འགྱུར་སྣ་ཚོགས་སྐུར་བསྟན་པ། ། དཔལ་ལྡན་ཡེ་ཤེས་མགོན་པོ་ཕྱག་བཞི་བ། །ཞིང་སྐྱོང་བྱ་
རོག་མཚན་ཅན་འཁོར་དང་བཅས། །རྣམ་སྣང་ཡོངས་སྐུའི་ཐུགས་ཀྱི་ཀློངས་ཡངས་ལས། །
རབ་འཁྲུངས་དགྱེས་པ་རྡོ་རྗེ་བཀའ་སྡོད་མཁན། ། གུར་མགོན་ནག་པོ་ཆེན་པོ་ཡབ་ཡུམ་
དང་། །བྷ་ཊ་བུ་ཊ་མིང་སྲིང་འཁོར་བཅས་དང་། །མཐའ་བྲལ་དབུ་མའི་ལམ་དང་འདུས་པའི་
རྒྱུད། །འཛིན་ཞིང་སྤེལ་ལ་བསྲུང་བར་དམ་བཅས་པའི། །རྡོ་རྗེ་ནག་པོ་ཞལ་བཞི་ཡབ་ཡུམ་
དང་། །ལས་མཛད་གཏུམ་མོ་ལ་སོགས་འཁོར་ཚོགས་དང་། །གཉིས་མེད་གསུང་པ་དུས་ཀྱི་
འཁོར་ལོ་ཡི། །བཀའ་སྡོད་ཆོས་སྐྱོང་བསྲུང་མ་འཁོར་བཅས་དང་། །དྲེགས་པ་ལྕམ་སྲིང་སྲོག་
བདག་དམར་པོ་སོགས། བསྟན་སྲུང་རྒྱ་མཚོར་གཉེར་གཏད་དམ་ཚིག་བརྗོད། །བཀྲ་ཤིས་ལྷུན་
གྱིས་གྲུབ་པའི་ཆོས་གྲྭ་ཆེར། །སྔ་ཕྱིར་བསྒྲུབས་པའི་སྐུ་གསུང་ཐུགས་རྟེན་དང་། །དགོན་གནས་
འདུས་པའི་སྡེ་དང་གཙུག་ལག་ཁང་། །དམ་རྫས་མཆོད་སྤྲིན་སྤྱན་གཟིགས་ཕྲ་རགས་བཅས། །
བཅོལ་ལ་གཏད་དོ་གཡེལ་མེད་བདག་མཛད་ནས། །འདི་དག་རྣམས་ལས་བརྐུ་ཞིང་འཁྱེར་བ་
སོགས། །གདུག་པའི་སེམས་འཆང་མི་དང་མི་མིན་ཀུན། །རྡུལ་ཕྲན་བཞིན་དུ་ཐལ་བར་བརླག་
པར་མཛོད། །ཤུགས་དྲག་དད་པས་མཆོད་ཅིང་བསྙེན་བཀུར་བའི། །མཐའ་དག་སྐྱེ་རྒུ་ཚེ་རིང་
འབྱོར་ལྡན་ཞིང་། །མཐར་ཐུག་སྐུ་གསུམ་གོ་འཕང་མྱུར་ཐོབ་ནས། །ཕྱོགས་འདིར་བཤད་སྒྲུབ་
མངའ་ཐང་འཕེལ་གྱུར་ཅིག །ཅེས་པའང་བགྱིས་སོ། །ཧོར་ཟླ་བཅུ་པའི་ཚེས་གཅིག་གི་ཉིན་ལ་
ཐགས་རྒྱལ་པོའི་སྲས་ཞབས་དྲུང་འཁོར་བཅས་དང་། ནོར་བུ་དགའ་ལྡན་བའི་ཆོས་རྗེ་སོགས་
བརྒྱ་ཕྲག་བརྒལ་བར་ཚེ་དབང་དང་། ཚེས་བཅུ་བཞིར་ཨ་ཕྱི་ཐུའི་བང་ཕྱིན་ལ་མགོན་པོ་བར་
247
-
-



ཆད་ཀུན་སེལ་གྱི་རྗེས་གནང་བཅས་སྦྱིན་ཞིང་། ཚེས་བཅོ་བརྒྱད་ནས་བཟུངས་སྒྲོལ་དཀར་ཡིད་
བཞིན་འཁོར་ལོའི་བསྙེན་པ་རེ་སྔ་དྲོའི་ཆ་ལ་བྱ་བའི་རྒྱུན་བཙུགས། འདི་སྐབས་གཞུང་ས་ནས་
ཡང་སྐྱར་ཞབས་དྲུང་ཉི་མ་ཐང་བ་དང་། སྟོད་ལུང་མཁན་ཟུར། མཆོད་དཔོན་བ། ལྷ་བཙུན་
ནམ་མཁའ་རྒྱལ་མཚན། འབྲས་སྤུངས་སྤྱི་གཉེར་བཅས་འབྱོར་པས། རྒྱ་ནག་གོང་མ་ཆེན་པོས་
སྦོའུ་ཇར་གོ་ཆི་དང་། ཇགས་ཇར་གོ་ཆི་གཉིས་གཞུང་དུ་མི་སྣར་ཆེད་མངགས་གནང་འབྱོར་ལ།
སྔ་སོར་ཤིང་ཕག་ལོ་གནས་བཅུ་ཐོ་ཡོན་ཆོས་འབྱོར་བླ་མ་དང་། ཕྱག་ན་རྡོ་རྗེ། ཇར་གོ་ཆི་
བཅས་བཏང་བས་པཎ་ཆེན་རིན་པོ་ཆེ་གདན་དྲང་སྐབས་ཕེབས་བཞེད་པ་གཞུང་ནས་བཀག་ཆ་
བྱས་ཚུལ་དང་། ད་ལམ་གདན་དྲངས་བར་གཞུང་ནས་ཕེབས་རྫོང་བྱུང་ན་པཎ་ཆེན་རིན་པོ་
ཆེར་ཡང་གོང་མ་རང་གིས་དབུས་པའི་རྒྱུ་ཞིང་ཆེན་བཅུ་གསུམ། སོག་པོ་ཚོ་ཆེན་བཞི་བཅུ་
བཅས་པོས་གུས་འདུད་དང་། རྒྱ་བོད་བསྟན་གཞུང་བཟང་པོར་གནས་པར་བྱེད། དེ་མིན་
གཞུང་བསྟན་ལ་མི་གནས་པ་སོགས་བཀའ་བབས་ལྕི་བ་འདུག་པས། ཐམས་ཅད་མཁྱེན་པ་སྐུ་
གོང་མ་ན་རིམ་གྱི་དམ་ཚིག་དང་། རྒྱ་བོད་བསྟན་གཞུང་ལ་དགོངས་པའི་ཅིས་ཀྱང་ཕེབས་
དགོས་ཞེས་རྩེ་ཤོད་ནས་ཐུགས་ཐམ་དང་བཀའ་ཤོག་བཀའ་ངག་བཅས་ཕེབས་པ། དངོས་གཞི་
འཇམ་དབྱངས་གོང་མ་ཆེན་པོ་ནས་སྲིད་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་
རིན་པོ་ཆེར་བདག་རྐྱེན་བཀུར་སྟི་གནང་བཞེད་ཀྱིས་བདག་ཉིད་ལ་སྤྱན་བསྐྱངས་བཟང་པོའི་
བཀའ་སྩལ་པ་དང་། རྗེ་བདག་ཉིད་ཆེན་པོའི་བསྟན་པ་རིན་པོ་ཆེའི་ཞབས་འདེགས་དང་། སྐྱེ་
འགྲོའི་བདེ་ཐབས་ལ་ཕན་པ་བྱུང་ན་རང་ཡང་སྨོན། མདོ་སྔགས་ཀྱི་ཡོན་ཏན་དམན་པས་བསྟན་
འགྲོའི་ཕན་བདེར་འགྱུར་དཀའ་བར་མ་ཟད་འཇམ་དབྱངས་གོང་མ་ཆེན་པོ་སྟོབས་ཀྱི་འཁོར་
ལོས་བསྒྱུར་བ་ཡིན་གཤིས་གཏམ་ནོར་ཁ་དྲག་གི་ཆེད་བསྙེགས་པ་ལྟ་བུའི་མཐོང་ཕྱོགས་དང་།
ཕག་《ཕྲག་》དོག་གིས་བརླམས་པ་འགའ་ཞིག་གི་སྙིང་ལ་མི་བཟོད་པ་ཆེན་པོའང་སྐྱེས་དོགས་
དང་། ལྷག་ཏུ་དགེ་བའི་བཤེས་གཉེན་ཁ་རག་པ་ཆེན་པོས། སྙན་གྲགས་བདུད་ཀྱི་ཕྱེ་གཏོར་
ཡིན། །རྙེད་བཀུར་འཆིང་བའི་ཞགས་པ་ཡིན། །བསོད་ནམས་དགེ་སྦྱོར་གྱི་བར་ཆོད་ཡིན། །
དུག་ལ་སྨན་དུ་མ་ལྟ་ཨང་། ཞེས་དང་། རིགས་པའི་དབང་ཕྱུག་གི་ཞལ་ནས། འཇིག་རྟེན་ཆོས་
བརྒྱུད་དོན་དུ་གཉེར། །བསྟོད་དང་སྨད་དང་གྲགས་མ་གྲགས། །རྙེད་དང་མ་རྙེད་བདེ་དང་
སྡུག །དེ་རྣམས་ལ་ནི་དགའ་མི་དགའི། །རྣམ་པར་རྟོག་པ་ཡོད་རིང་ལ། །ཆོས་པ་ཡིན་སྙམ་མ་
248



སེམས་ཤིག །ཅེས་དང་། ཁྲོ་ཕུ་ལོ་ཙཱ་བ་བྱམས་པ་དཔལ་གྱི་ཞལ་ནས། གཏན་གྱི་རང་བགྲོས་མ་
ཤེས་ན། །ཇི་ཙམ་གཞན་གྱི་དཔོན་བཅོལ་ཡང་། །དོན་ལ་བླ་མེད་ཀྱི་ཁོལ་པོ་ཡིན། །མིང་སྟོང་
སྐམ་པོ་འདི་ཨ་ཙ་མ། ཞེས་དང་། རྗེ་བཙུན་རེད་མདའ་པ་ཆེན་པོས། ཆོས་བརྒྱུད་རྐྱེན་གྱིས་
ནམ་ཡང་མི་གཡོ་བའི། ། སེམས་ལ་བརྟན་པ་ཇི་སྲིད་མ་ཐོབ་བར། ། གཅིག་པུར་རང་རྒྱུད་
འདུལ་བ་མ་གཏོགས་པ། །གཞན་དོན་ཐབས་ཀྱིས་རང་དོན་ཉམས་མི་བགྱིད། ཅེས་སོགས་
གསུངས་པ་བཞིན་རྙེད་བཀུར་སྙན་གྲགས་སོགས་འདོད་པའི་བཤད་ཆོས་དོན་གཉེར་གྱིས་མཚོན་
རྣམ་གཡེང་གི་རིགས་བློར་མེད་ཅིང་། འབྲུམ་པ་མ་ཐར་བས་དོགས་ཟོན་བྱེད་དགོས་བཅས་ཤིང་
ཕག་ནས་བཟུངས་རྒྱ་བོད་གཉིས་ཀར་དགོངས་ཁྲོལ་ནན་གྱིས་ཞུས་པ་དང་། འདི་སྐབས་ཀྱང་
གཞུང་སར་སྐུ་ཞབས་ཡས་ཕྱིན་དུ་ཞུ་ཡིག་བཅས་དགོངས་ཁྲོལ་ནན་ཆགས་ཞུ་བར་མགྲོན་གཉེར་
དཀའ་བཅུ་དོན་གྲུབ་ཚར་གཉིས་རྫོང་ལྟ་བྱས་ཀྱང་། གོང་ས་མཆོག་གི་སྤྲུལ་སྐུ་རིན་པོ་ཆེ་ནས་
སླར་ཡང་དམ་ཚིག་ལ་དཀར་བའི་བཀའ་ནན་དང་། སྡེ་སྲིད་རིན་པོ་ཆེ་ནས་ཀྱང་ལྟ་སྣང་དབང་
མེད་ལྟ་བུའི་བཀའ་ཚ་ནན་ཆེ་བར། རབ་འབྲིང་ཐ་གསུམ་གྱི་ཞུ་བ་ནན་བཏུབ་བྱས་ཀྱང་། སྐུ་
ཚབ་རྣམ་པས་ཚ་འཇུག་ཤིན་ཏུ་ཆེ་བ་བཅས་རྒྱུར་འགྲོ་བའི་དུས་ཀྱང་ལྕགས་འབྲུག་ཟླ་བ་གསུམ་
པ་ཁོ་ནར་བཀར་ཞིང་། དེ་ལས་འགྱངས་ན་ཡ་ཡུད་འོང་ཐག་ཆོད་གསུང་བ་སོགས་དཔྱད་
དཀའ་བའི་རང་བཞིན་དུ་གྱུར་པ་དང་། གཞུང་དགོངས་པ་འཚོམས་པའམ་རྒྱ་བོད་མ་བདེ་བ་
ཤར་ནའང་མ་འགབ་དོགས་པ་བཅས་སྐུ་ཚབ་རྣམ་པས་ཕྲ་བཀོད་དང་ཆུ་འགྲོས་སུ་སོང་། དེ་
དོན་ལྟར་སྐུ་ཞབས་ཡས་ཕྱིན་གྱི་བཀའ་ལན་དང་། སྐུ་ཚབས་《ཚབ་》རྣམས་ལ་མགོན་པོ་ཕྱག་
དྲུག་པའི་རྗེས་གནང་། དངོས་པོའི་སྟེར་ཆ་སོགས་བདག་རྐྱེན་བཟང་པོའི་སྒོ་ནས་ལོན་《ཐོན་》
པར་བྱས། ཡང་སྐྱར་དགོངས་ཁྲོལ་འོང་རེས་འཇམ་དབྱངས་གོང་མ་ཆེན་པོའི་བསྟན་གཞུང་ལ་
རྒྱུར་གཡོ་བ་མེད་པའི་ངོས་ནས་དགོངས་ཁྲོལ་བརྩེ་བས་གཟིགས་པ་ཞིག་དང་། དེ་མིན་ལྕགས་
འབྲུག་ལོར་གོང་མའི་མཇལ་ཀ་སྐུ་འབུམ་དུ་ཞུས་ཆོག་པ་ཞིག་དང་། གཞན་ཡང་གཞུང་སར་
གང་ཅིའི་མཚམས་སུ་དགོངས་འཚོམས་མེད་པ་ཞུ་རྒྱུ་སོགས་ལ་ཞུ་ཡིག་ལེ་ཚན་ངག་མ་དང་བཅས་
མི་སྣར་དགོན་པ་བ་བློ་བཟང་བཀྲ་ཤིས་ཆེད་མངགས་ཀྱིས་ཟླ་བཅས་ལ་མགོན་པོ་བར་ཆད་ཀུན་
སེལ་གྱི་རྗེས་གནང་བྱས་ཏེ། གཞུང་ནས་རྒྱ་ནག་མི་སྣར་སྟོད་ལུང་མཁན་པོ་ཅན་རྫོང་སྟ་གནང་
བ་དང་ལྷན་ཅིག་ཏུ་བཏང་། འདི་སྐབས་སྦོ་ཤོག་ཐུ་ཇུ་ནང་གི་སྲས་ཨེར་ཏི་ནི་ཆེ་ཆེན་དའི་ཆིང་།
249



དཔོན་ཆོས་གྲགས་རྒྱ་མཚོ། ཨེར་ཏེ་ནི་ཆིང་ཐའི་ཇི། རྒྱལ་སྲས་ལྷ་བཟང་སོགས་རིམ་པར་
འབྱོར་བ་སོ་སོ་ནས་དངོས་པོའི་སྐྱེས་བཟང་པོ་དང་འདུས་ཚོགས་སུ་མང་འགྱེད་སོགས་ཀྱི་བསྙེན་
བཀུར་ཕུན་སུམ་ཚོགས་པར་མཛད། ལོ་སྔོན་མ་དང་འདི་ལོའི་ཁོངས་སུ་ཆོས་གྲྭ་ཆེན་པོ་འདིས་
མཚོན་པའི་གཙང་རོང་ཁུལ་གྱི་རིས་མེད་པའི་དགོན་སྡེ། རི་ཁྲོད་ཁག་བཅས་པར་མང་ཇ་སྦྱོར་
སྦྲེལ་རེ་དང་། བསྔོ་རྟེན་རྣམ་གཞག འགྱེད་གསེར། གོས་དར། རྟ་སྒ་སོགས་འབྲུར་ཕབ་བྲེ་
ཚད་ཀྱི་ཁལ་ཆིག་འབུམ། བཞི་ཁྲི་དྲུག་སྟོང་། སུམ་བརྒྱ་དང་བརྒྱད་ཟིན་པ་དགེ་འདུན་ཞལ་
གྲངས་དང་བསྟུན་ནས་ཆ་བགོས་ཀྱིས་ཕུལ། དེ་དག་ཀྱང་བསྟན་པ་རྒྱས་པ་དང་། གནས་
སྐབས་སུ་སྐྱེ་འགྲོ་ཐམས་ཅད་བདེ་བ་དང་ལྡན་ཞིང་། མཐར་ཐུག་བླ་ན་མེད་པའི་བྱང་ཆུབ་ཐོབ་
པའི་རྒྱུར་བསྔོས། རྒྱུད་པ་གྲྭ་ཚང་དུའང་དགེ་འདུན་ཉིས་བརྒྱར་ཉེ་བས་ཆོས་སྲུངས་རྒྱ་མཚོའི་
བསྐང་གསོ་ཞག་ཤས་མཛད་པའི་ཡོན་དུ་དངུལ་ཞོ་བདུན་རེ་ཐོབ་རྩིས་ཀྱི་དངོས་པོ་སྣ་ཚོགས་
དང་། བསྔོ་རྟེན་རྣམ་གཞག སྤྱི་སོར་སྦྱོར་འཇགས་ལ་གན་དྲིལ་རྡོར་བཅས་དྲུག །ཀར་དྲིལ་
ལ། ཐེག་ཆེན་འདྲ་ཅོག །ཧོར་དྲིལ། རྒྱ་བོད་ཀྱི་རྡོར་དྲིལ་གསར་རྙིང་བཅས་ཁྱོན་དྲིལ་བུ་རྡོར་
བཅས་བརྒྱ་དང་ཉེར་བརྒྱད། ལྗོན་དམར་གྱི་དུང་ཆེན་རག་རྒྱུན་མ་ཆ་གཉིས་དུང་དེར་ཁ་
བཏགས་དང་བཅས་པ་ཕུལ། ཟླ་བ་བཅུ་གཅིག་པའི་ཚེས་བཅོ་བརྒྱད་ཀྱི་ཉིན་ཞ་ལུ་མཁན་སློབ་
གྲྭ་དམངས་དང་བཅས་པས་ཉི་འོད་དུ་མགོན་པོ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་
རིང་འཚོའི་མཎྜལ་སྤྱི་སྒེར་ནས་ཚན་གྲངས་དང་བཅས་འདུད་པ་མཛད་བྱུང་བར་སྤྱི་སྒེར་སོ་སོར་
སློག་དང་མང་འགྱེད་བཅས་ཕུལ། གཞན་ཡང་ལོ་ལྟར་དབུས་གཙང་སོགས་ཀྱི་དགོན་སྡེ་དུ་མ་
ནས་དགེ་རྒྱུན་གཏོང་སྒོ་སློང་མོ་བཅས་འོང་བ་རི་བོ་དགེ་ལྡན་རྣམ་པར་རྒྱལ་བའི་གླིང་དུ་རྒྱལ་
མཚན་གྱི་རྒྱུ་གོས་ཆེན་དང་། རས་ཆའི་རིགས། གངས་ཅན་ཆོས་འཕེལ་དུ་པཎ་ཆེན་བཟང་པོ་
བཀྲ་ཤིས་ཀྱི་དུས་མཆོད་དང་ཆོས་ཁྲིམས་པར་གཏོང་སྒོའི་ཐེས། སྲད་རྒྱུད་བའི་སྤྱི་ཆོས་གཉིས།
ལྷུན་པོ་རྩེའི་མདོས་ཆེན། ཤངས་རི་བོ་དགེ་འཕེལ་དུ་དོན་ཞགས་སྒྲུབ་མཆོད། རྩེས་ཐང་ལྔ་
མཆོད་པ། བཞད་དངུལ་ཆུའི་ཉ་འདོན་པ། ཐུབ་བསྟན་རྣམ་རྒྱལ། མངའ་རིས་གྲྭ་ཚང་གི་
དུས་ཇ། ཐུབ་བསྟན་ཡངས་ཆེན་པའི་དུས་ཇ། རོང་སྐྱིད་ཚལ་ཁམས་པ་གྲྭ་ཚང་གི་སྤྱི་སོར་དུས་
མཆོད། གསེར་མདོག་ཅན་སྤྱི་ཆོས་ཀྱི་དུས་ཇ། འབྲོང་རྩེ་རྒྱལ་བྱེད་ཚལ་གྱི་སྔགས་གྲྭ་བཤད་
གྲྭར་ཇ་ཚུལ། སྣར་ཐང་ཆོས་ཁྲིམས་པར་བྱམས་སྨོན་གཏོང་ཐེས། རྒྱང་རོ་གསེར་སྡིངས་པར་
250



སྒྲུབ་མཆོད། གསང་ཕུར་ལོ་ཙཱ་བ་བློ་ལྡན་ཤེས་རབ་ཀྱི་དུས་མཆོད། གཏིང་སྐྱེས་བཀྲ་ཤིས་ཆོས་
འཕེལ་གྱི་ཆོས་ཁྲིམས་པའི་དུས་ཇ། གཉའ་ནང་འཕེལ་རྒྱས་གླིང་ཆོས་ཁྲིམས་པའི་གཏོང་སྒོ།
བསམ་ཡས་སུ་མཁན་པོ་བོ་དྷི་ས་ཏྭའི་དུས་མཆོད། གནས་ཆོས་སྡེར་གསང་འདུས་སྒྲུབ་མཆོད།
སྨན་རིར་དགུ་གཏོར། རྩེད་གདོང་སྲིད་གསུམ་རྣམ་རྒྱལ་ཆོས་ཁྲིམས་པའི་གཏོང་ཐེས། གྲམ་
མཚོ་ཟེ་མཁར་ཆོས་སྡེར་གསང་འདུས་སྒྲུབ་མཆོད། ཞ་ལུར་བུ་སྟོན་ཐམས་ཅད་མཁྱེན་པའི་དུས་
མཆོད་བཅས་འཆར་ཅན་དགོས་པ་རྣམས་ལ། ཇ་གོས་དར། རས་ཆ་སོགས་ཀྱི་ཚན་གྲངས་སྔར་
ལས་མི་དམན་པ་ལོ་ལྟར་འཆག་མེད་བསྟབས་ཤིང་། རྟ་ནག་ཐུབ་བསྟན་པ་སོགས་མི་བཞིས་
རྒྱུད་བཞི་དང་། ཉུག་ཆོས་འཁོར་གླིང་པ་གཅིག་གིས་བྱམས་ཆོས་སྡེ་ལྔ། འདི་ཁའི་རྒྱུད་གྲྭ་པ་
གཅིག་གིས་འདུས་པའི་བསྐྱེད་རྫོགས། ཕུན་ཚོགས་གླིང་པ་གཅིག་གིས་ནཱ་རོ་ཆོས་དྲུག་གི་ཁྲིད་
ཡིད་ཆེས་གསུམ་ལྡན་རྣམས་ཀྱི་རྒྱུགས་བྱུང་བར་སྟེར་ཆ་བྱས། ཟླ་བ་བཅུ་གཉིས་པའི་ཚེས་དྲུག་
ལ་རྒྱལ་པོ་ཆོས་རྒྱ་མཚོ་དཔོན་གཡོག་ལ་ཚེ་དབང་དང་། ཚེས་བརྒྱད་ལ་བསྙེན་གནས་ཀྱི་སྡོམ་པ།
སྤྱན་རས་གཟིགས་ཕྱག་བཞི་པ་དང་། སྒྲོལ་དཀར་ཡིད་བཞིན་འཁོར་ལོའི་སྒྲུབ་ཐབས་ཀྱི་ལུང་
བཅས་སྦྱིན། དེ་ནས་རིམ་བཞིན་ཆིང་ཐའི་ཇི་འཁོར་བཅས་ལ་ཕྱག་དྲུག་མགོན་པོའི་རྗེས་གནང་
དང་དམིགས་བརྩེ་མའི་ལུང་། རྒྱལ་པོ་ལྷ་བཟང་དཔོན་གཡོག །སྲད་རྒྱུད་བླ་མ། མེར་རྒན་
ཆོས་རྗེ་སོགས་དུ་མར་གཙུག་ཏོར་རྣམ་པར་རྒྱལ་མ་དང༌། སྒྲོལ་ལྗང་རྣམས་ཀྱི་རྗེས་གནང་དང་།
ཚེས་བཅོ་ལྔ་ལ་རྒྱལ་པོ་ལྷ་བཟང་དཔོན་གཡོག །མངའ་རིས་ཟངས་མཁར་གྱི་རྒྱལ་པོ། གསང་
ཕུའི་བཀའ་བཅུ་པ་བཅས་དུ་མ་ལ་མགོན་པོ་ཕྱག་དྲུག་པའི་རྗེས་གནང་དང་། འཇིགས་བྱེད་
དཔའ་བོ་གཅིག་པའི་སྒྲུབ་ཐབས་ཀྱི་ལུང་བཀླགས། ལོ་འདི་ནང་དུ་དགེ་ཚུལ་གྱི་སྡོམ་པ་དོན་དུ་
གཉེར་པ་བརྒྱ་ཕྲག་གཉིས་དང་བཅུ་ཕྲག་བཞི། བདུན་གྱིས་ལྷག་པ། དགེ་སློང་གི་དངོས་པོ་
དོན་དུ་གཉེར་བ་ལྔ་བརྒྱ་དང་ལྔ་བཅུ་ང་ལྔ་རྣམས་སྔ་ཕྱི་རིམ་ཅན་དུ་འབྱོར་བ་སོ་སོའི་འདོད་པ་
བསྐངས། དཔལ་འཁོར་ཆོས་སྡེར་སྨན་བླའི་ཐོག་དགེ་འདུན་ཆིག་སྟོང་ཉིས་བརྒྱ་སྐོར་ལ་མང་ཇ་
བསྔོ་རྟེན་རྣམ་གཞག །འབྲུ་འགྱེད་བཅས་དང་། ངམ་རིང་དགུན་ཆོས་ཐོག་མང་ཇ། སྤྱི་
འགྱེད་དངོས་པོ་སྣ་ཚོགས། བསྔོ་རྟེན་རྣམ་གཞག་རྣམས་ཀྱང་སྔར་ལྟར་ཆག་མེད་བསྒྲུབས།
ཉེར་གཉིས་ནས་དུས་གཏོར་བསྐང་གསོ་ཚུགས་པའི་མགོན་ཁང་པ་རྣམས་ཀྱི་ཚོགས་དབུར་ངོ་
མཚར་བཀོད་པར་ཚོགས་སྐོར་རེ་ཙམ་ཕྱིན་ཞིང་། ཆོས་སྲུངས་རྒྱ་མཚོར་མཆོད་གཏོར་རྒྱས་པ་
251



དང་། མགོན་ཁང་སོ་སོར་སྙན་ཤལ། སྤྱན་གཟིགས། བསྐང་གསོ་བ་རྣམས་ལ་རྒྱུན་པའི་
ཞབས་ཏོག་ཡོན་བཟང་པོ་དང་བཅས་པས་དགྱེས་པ་བསྐྱེད། མྱོས་ལྡན་ཞེས་པ་ས་མོ་ཡོས་ལོ་
གསར་དུ་བཞད་པའི་དགའ་སྟོན་ཐོག་བླ་མ་ཡིད་དམ་འདོད་ཁམས་དབང་ཕྱུག་མ་འཁོར་དང་
བཅས་པར་དངོས་བཤམས་ཡིད་སྤྲུལ་གྱི་མཆོད་སྤྲིན་དང་། སོག་བོད་ཀྱི་སྦྱིན་བདག་སོགས་
མགྲོན་རྣམས་ཚོགས་སྟོན་བཟང་པོས་དགྱེས་པར་བྱས་ཤིང་། མཉན་ཡོད་མཆོད་པའི་དུས་ཆེན་
སྨོན་ལམ་གྱི་རྒྱུན་བཟང་པོའི་ཐོག་ཉིན་རེ་བཞིན་ཚོགས་དབུར་ཕྱིན་ཏེ། ངུར་སྨྲིག་འཛིན་པའི་
དགེ་འདུན་བརྒྱ་ཕྲག་ཉི་ཤུ་བརྒལ་བ་དང་ལྷན་ཅིག་བསྟན་འགྲོར་ཕན་བདེ་འབྱུང་བའི་ཡིད་སྨོན་
དང་། དེ་དག་གི་དུས་ཕྱག་མཆོད་སྐོར་བ་སོགས་ལ་དོན་གཉེར་གྱིས་ལྷགས་པའི་སྐྱེ་བོ་ཁྲི་ཕྲག་
ཙམ་ལ་ཚེ་དབང་དང་། ཚེས་བཅོ་ལྔའི་ཉིན་བསྙེན་གནས་ཀྱི་སྡོམ་པ་ཕོག་ནས་སྐྱེ་རྒུའི་ཚོགས་
དཔག་ཏུ་མེད་པའི་རྒྱུད་ལ་དགེ་བའི་ས་བོན་བསྐྲུན། བྲུལ་ཚང་དང་། སྙེ་མོ་གནས་ཆུང་བ་ངོ་
གཡོག་རྣམས་ལ་ཚེ་རྟ་ཟུང་འབྲེལ་གྱི་རྗེས་གནང་ཞིག་དགོས་ཚུལ་ལྟར་བགྱིས། ཆོ་འཕྲུལ་དུས་
ཆེན་གྱི་ཚེས་བཅོ་ལྔ་ཡན་ལ་དགའ་ལྡན་ལྷ་ཁང་གི་རྟེན་གཙོ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་
པ་ཆེན་པོའི་སྣང་བརྙན་བྱིན་རླབས་ཀྱི་གཟི་འོད་འབར་བར་མགུལ་རྒྱན་རིན་པོ་ཆེ་དུ་མས་སྤྲས་
པ། གོས་ཆེན་གྱི་སྐུ་ཆོས། དབུ་པཎ། སྐུ་བེར་རིན་པོ་ཆེས་བརྒྱན་པ། ཁྲི་དང་སྣ་དྲུག་རྒྱན་གྱི་
རྒྱབ་ཡོལ་བཟོ་བཀོད་ཕུན་སུམ་ཚོགས་པར་རིན་པོ་ཆེ་སྣ་ཚོགས་ཀྱི་ཕྲ་བཀོད་ཀྱིས་སྤ་བ། གཙོ་
བོའི་གཡས་གཡོན་དུ་གསེར་ཟངས་ལས་གྲུབ་པའི་འདུལ་འཛིན་གྲགས་པ་རྒྱལ་མཚན་དང་།
འཇམ་དབྱངས་གཙང་པ་བདུན་བརྒྱུད་ཀྱི་སྣང་བརྙན། དེ་རྣམས་ཀྱི་གཡས་ཕྱོགས་སུ་མཁན་
ཆེན་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོའི་འཁྲུངས་རབས་བཅོ་ལྔ་པ་བཞུགས་
པར་གཙོ་བོ་རྗེ་རང་ཉིད་ཀྱི་སྣང་བརྙན་བྱིན་རླབས་ཅན་ལ་རིན་པོ་ཆེ་མང་པོས་སྤྲས་པའི་མགུལ་
རྒྱན། གོས་ཆེན་གྱི་སྐུ་ཆོས། དབུ་པཎ། སྐུ་བེར་རིན་པོ་ཆེས་བརྒྱན་པ། ཁྲི་དང་རྒྱབ་ཡོལ་ནོར་
འཛིན་པ་ཊར་འབྲུག་གཟུགས་ཀྱིས་འཁྱུད་པ་ལ་ གཡུ་དང་སྤོས་ཤེལ་སོགས་ཀྱིས་བརྒྱན་པ།
གཡོན་ཕྱོགས་སུ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་འཁྲུངས་རབས་བཅུ་བཞི་
པའི་གཙོ་བོར་མཛོད་པ་སོགས་ལས་བྱེད་རྣམས་ཀྱི་འདོད་པ་ལྟར་ངོས་ཀྱི་འདྲ་ཐོག་བཀོད་དེ་བཅོ་
ལྔར་བྱས་པའི་གཙོ་བོ་ལ་མུ་ཏིག་སོགས་རིན་པོ་ཆེ་དུ་མས་བརྒྱན་པའི་འཕྲེང་བ། གོས་སྐྱེར་གྱི་
ཆོས་གོས། པཎ་ཞྭ། བར་རྒྱབ་ལྡན། ཁྲི་དང་རྒྱབ་ཡོལ་ནོར་འཛིན་པ་ཊ་ལ་འབྲུག་གཟུགས་
252



ཀྱིས་འཁྱུད་པར་གཡུ་ཤེལ་སོགས་ཀྱིས་མཛེས་པར་སྤྲས་པ། སྟེང་དུ་མཉམ་མེད་བུ་རམ་ཤིང་པའི་
སྣང་བརྙན་བདུད་འདུལ་གྱི་ཕྱག་རྒྱ་ཅན། དེའི་གཡས་གཡོན་དུ་རྒྱན་དྲུག་མཆོག་གཉིས་སོགས་
སྐུ་བརྙན་རྣམས་ལྗོན་དམར་མཁར་རྒྱུའི་ཁལ་བརྒྱ་ཕྲག་གསུམ་དང་ཉེར་གཉིས་ཉག་ལྔ་ལས་
བསྒྲུབས་པར། གསེར་སྦྱངས་བཙོ་མ་མགུར་ཞོ་ཉིས་སྟོང་སུམ་བརྒྱ་བཅུ་གསུམ་ལེགས་པར་
གསོལ་བའི་སྣང་བརྙན་བཟོ་བཀོད་ངོ་མཚར་རྨད་དུ་བྱུང་བ་དེ་རྣམས་ལ་གཟུངས་བཞུགས་རིང་
བསྲེལ་སོགས་དམ་པ་གོང་མའི་ཕྱག་ལེན་མ་འཆོལ་བས་གཏམས་ཤིང་། གྲང་གསེར་མཛེས་པར་
གསོལ་བ་རྣམས་ལ། དར་ལིང་དང་གན་ཇུས་སྣ་ལྔ་འཇའ་བརྩེགས་ཀྱི་ན་བཟའ་གཞན་ཡང་
གསང་བདེ་འཇིགས་གསུམ་སོགས་ཡི་དམ་བསྲུང་མའི་ཚོགས་ཀྱི་བྲིས་ཐང་འགའ་ཞིག་ལ་གོས་
བཟང་པོའི་གོང་གཤམ་གྱིས་བརྒྱན་ཅིང་། བྲིས་པ་དབུ་མཛད་གདུང་རྒྱུད་བློ་བཟང་ཚེ་དབང་
གྲོགས་བཅས་ཀྱི་སོར་མོའི་འཕྲུལ་ལས་བསྐྲུན་པའི་ལྡེབས་བྲིས་སུ། སྟོབས་བཅུ་མངའ་བ་བུ་རམ་
ཤིང་པའི་མཛད་པ་བཅུ་གཉིས་དང་། ཁྱིམ་བདག་མེ་སྐྱེས་ཀྱི་རྟོགས་བརྗོད། འབྲོག་གནས་
དང་། མ་ཧེ་མ་རུངས་པ་བཏུལ་བ། བཀའ་བསྡུ་སོ་སོའི་བཀོད་པ་བཅས་ངོ་མཚར་བ། འདི་
དག་གི་གཞིར་གནས་རྙིང་རྟེན་འདམ་སོགས་རྟེན་བསྡུས་ཁུངས་བཙུན་མང་པོ་བྱུགས་ཏེ་བྱིན་
རླབས་ཀྱི་གཟི་འོད་འབར་བར་བསྒྲུབས་པའི་ལེགས་བྱས་མཆོག་གི་སྨན་ཡོན་དམ་པ་རྣམས་ཀྱི་
དྲུང་དུ། གན་དཀར་རྩ་རིངས་《རིང་》འབྲུག་རིས་ཅན་གྱི་མཚོན་དཀར་སྤྱད་ཀྱི་རིགས་མ་ཎ་
ཧོ། གཡང་ཊི། གསེར་དངུལ། ཤེལ་རིགས། རག་སོགས་སྤྱད་པ་བཟོ་དབྱིབས་མི་འདྲ་བ་
མང་པོ། རྒྱ་སིལ་རྒྱ་སྦུག་སོགས་ལི་རིགས་ཀྱི་མཆོད་ཆས་དུ་མ། རྒྱུན་མཆོད་ཀྱི་མཆོད་ཀོང་ཚ་
གསེར་ཅན་ལེགས་པ་གསུམ། གཙོ་བོའི་དབུ་ཐོག་ཏུ་བཀྲལ་བཏགས་ཡུལ་ལྗོངས་དང་། གཡས་
གཡོན་དུ་བཀྲལ་བཏགས་གནས་བཅུའི་སྣང་བརྙན་གྱིས་སྤ་བ། ལྷོར་ཧོར་གོས་གཞི་ལུ་འབྲུག་
དང་བྱ་ཚེ་རིང་སོགས་ཀྱི་གཟུགས་རིས་བཀྲ་བའི་ཐོག་ཡོལ་བརྫིབས་ཁེབས། ཧོར་གོས་སོགས་
ཚོས་ཁ་སྣ་ཚོགས་ཀྱི་འཕན་མང་པོ་བཅས་མཆོད་པའི་བྱེ་བྲག་ཚར་དུ་དངར་བ་འཕགས་པ་ཀུན་
ཏུ་བཟང་པོའི་རྣམ་ཐར་ལ་འགྲན་པ་ལྟར་བསྒྲུབས། ངོས་ཀྱི་རིམ་གྲོར་དམིགས་ཆོས་གྲྭ་ཆེན་པོ་
འདི་ཁའི་དགེ་འདུན་ཉིས་སྟོང་ཕྱེད་བདུན་བརྒྱ་སྐོར་ལ་རྒྱ་དངུལ་སྲང་རེའི་ཕྱག་འགྱེད། བསྔོ་
རྟེན་རྣམ་གཞག་གཟབ་རྒྱས། རི་ཁྲོད་ཀྱི་སྡེ། གངས་ཅན་ཆོས་འཕེལ། འདི་ཁར་ཚོ་བསྡུས་
དགེ་འདུན་བརྒྱ་དང་བདུན་ཅུ་སྐོར་དང་། སྔགས་གྲྭ། དགའ་ལྡན་རབ་རྒྱས། རྒྱལ་ཆེན་རྩེ་
253



ཆོས་སྡེ། ། དབེན་དགོན་རྣམས་སུ་ཟླ་བ་གཉིས་གསུམ་སྐབས་སྦྱར་གྱི་ཚེ་གཟུངས། སྨན་བླའི་མདོ་
ཆོག །ཆོས་སྲུངས་ཀྱི་བསྐང་གསོ་རྣམས་མཛད་པར་ཞབས་ཏོག །ཡོན་སོགས་ཀྱིས་མཉེས་པར་
བྱས། ཚེས་བཅུ་དགུའི་ཉིན་ལྷ་བཙུན་རྡོ་རྗེའི་སྐུ་ཚ་མ་སོགས་བུད་མེད་ལྔ་དགེ་ཚུལ་མར་
བསྒྲུབས་ཤིང་། ཁོང་རྣམ་རྒྱལ་གྱི་དཔོན་མོ་དཔོན་གཡོག་ཁ་ཤས་ལ་གྲུབ་རྒྱལ་ལུགས་ཀྱི་ཚེ་
དབང་ཞིག་བསྐུར། ཟླ་བ་གསུམ་པའི་ཚེས་བཅུ་གསུམ་ལ་གོང་ས་མཆོག་གི་སྤྲུལ་སྐུ་རིན་པོ་ཆེར་
བསྟན་འགྲོའི་ཆེད་དུ་ཞབས་པད་བསྐལ་བརྒྱར་འཚོ་ཞིང་གཞེས་དགོས་པའི་གསོལ་འདེབས་
གཟིམ་ཆུང་ཞབས་བརྟན་འབུལ་རྟེན་དུ། དངུལ་དཀར་གྱི་མཎྜལ་བཀྲ་ཤིས་པའི་ལྷ་རྫས་ཀྱི་སྣེ་
འདོགས་དང་བཅས་པ། ཞལ་དཀར་གན་དཀར། ན་བཟའ་སྐོར། བཞུགས་སྟན། བཞུགས་
གདིང་། སྐུ་སྙེ། བཟང་གོས་ཀྱི་བླ་བྲེ། གསེར་མགུར་སྲང་། རྟེན་ཁེབས་བཅས་ལ་ཁ་བཏགས་
ཡུག་རིང་། བཟང་གོས། སྨན་བྱང་། ལིང་འགང་། རས་ཆའི་རིགས་བཅས་དགུ་ཚན་སོ་
བདུན་དང་། སྡེ་སྲིད་རིན་པོ་ཆེར་ཡང་། དངུལ་གྱི་མཎྜལ། ན་བཟའ་སྐོར་བཅས། གོས་དར་
རས་ཆ་སོགས་ཀྱི་དགུ་ཚན་གསུམ། སྐུ་ཞབས་གྲྭ་ཚང་པ་རྣམས་མང་ཇ་གསུམ་སྦྲེལ་ཐོག་འགྱེད་
བཀྲས་བཏགས་རེ། སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས་བཅས་སུ་མང་
ཇ། བསྔོ་རྟེན་རྣམ་གཞག་བཅས་དང་། སྤྱིར་འགྱེད་ཁ་བཏགས་ཆེ་བ་བཅུ་དྲུག །གོས་ཡུག་
ཉེར་བཞི་རྣམས་དགེ་འདུན་ཞལ་གྲངས་དང་བསྟུན་ནས་ཕུལ། འདི་དག་གི་སྐབས་སྔ་ཕྱིར་
བཀའ་དྲིན་མཚུངས་མེད་མཁན་རིན་པོ་ཆེ་རྣམ་པ་གཉིས་དང་། སློབ་དཔོན་རིན་པོ་ཆེ་རྣམ་པ་
གཉིས་ཀྱི་ཞབས་དྲུང་དུ་ལྷ་མང་པོའི་རྗེས་གནང་ཞུས་པ་རྣམས་ཀྱི་ནང་ནས་བསྙེན་པ་མ་སོང་
བའི་ལྷ་འགའི་མངོན་རྟོགས་འཛིན་སྐྱོར་དང་གྲངས་བསྙེན་རེའི་སྦྱོར་བ་གཙོ་བོ་དང་། བར་བར་
དུ་ཕྱོགས་མཐའ་དག་ནས་རབ་བྱུང་བསྙེན་རྫོགས། ངོས་འཕྲད་སོགས་དོན་གཉེར་གྱིས་འདུས་
པ་དག་གི་འདོད་དོན་ཡུན་རིང་མི་འགོར་བ་བྱས་ཏེ་བསྒྲུབས། ས་ག་ཟླ་བའི་ཚེས་བཅོ་ལྔའི་ཉིན་
ཆོས་གྲྭ་ཆེན་པོ་འདི་ཁའི་མཆོད་ཁང་སོ་སོར་མཆོད་འབུལ་དང་། འདུས་པ་རྒྱ་མཚོར་མང་
འགྱེད། སྔགས་གྲྭ་དང་དབེན་ས་ཆོས་ཀྱི་ཕོ་བྲང་དུ་བསྐང་གསོ་ཞག་ཤས་བཙུགས་པའི་ཡོན་དུ་
དགེ་འདུན་རེར་དངུལ་ཞོ་གསུམ་རེ་དང་དབུ་ཆོས་ལ་རྣམ་གཞག་བཅས་ཕུལ། ཟླ་བ་ལྔ་པར་
སྨོན་ལམ་ཆེན་མོའི་སྐབས་གཟིམ་ཁང་སྟེང་དུ་གོས་སྐུའི་ཞལ་མཇལ་ལ་ཕྱིན་ཏེ་མགོན་ཁང་པ་
རྣམས་དང་ལྷན་ཅིག་ཕྱག་འཚལ་མཆོད་འབུལ་སོགས་ཡན་ལག་བདུན་པ་ཕུལ་བའི་སྒོ་ནས་
254



བསྟན་འགྲོར་ཕན་བདེ་འབྱུང་བའི་སྨོན་ལམ་བཟང་པོ་གུས་པའི་ཡིད་ཀྱིས་བཏབ་ཅིང་། འདུས་
པ་རྒྱ་མཚོར་བསྙེན་བཀུར་ཡང་དག་པ་དང་། སྐྱེ་བོ་མཆོག་དམན་དུ་མར་ངོས་འཕྲད། རྒྱལ་པོ་
རྣམ་རྒྱལ་འཁོར་བཅས་འབྱོར་པས་དངོས་པོའི་སྐྱེས་བཟང་པོ་བྱུང་བར་ངོས་འཕྲད་ཇ་གྲལ་དར་
བཅས་པ་དང་། ཁོང་དཔོན་གཡོག་ལ་མགོན་པོ་ཕྱག་དྲུག་པའི་རྗེས་གནང་དང་། དེའི་སྒྲུབ་
ཐབས། སྒྲོལ་མའི་གཟུངས་ཡི་གེ་བཅུ་པར་བདག་ཉིད་ཀྱི་མིང་སྤེལ་བཅུག་པའི་ལུང་བཅས་
དགོས་ཚུལ་བྱུང་བ་དགོངས་བཞེད་ལྟར་བསྒྲུབས་ཤིང་། ཟླ་བ་དྲུག་པའི་ནང་རབ་བྱུང་བསྙེན་
རྫོགས་ངོས་འཕྲད་སོགས་དོན་གཉེར་གྱི་སྐྱེ་རྒུ་ཟམ་མ་ཆད་པ་འདུས་པ་སོ་སོའི་རེ་བ་རིམ་པ་
བཞིན་བསྐངས། ཟླ་བ་བདུན་པའི་ཚེས་བཅུ་གསུམ་གྱི་དགོངས་ཇའི་ཐོག་འདུས་པ་རྒྱ་མཚོའི་
ཚོགས་དབུར་ཕྱིན་ཏེ། གཙུག་ཏོར་གདུགས་དཀར་གྱི་རྗེས་གནང་དང་། འཕགས་མ་གདུགས་
དཀར་མོ་ཅན་མཆོག་ཏུ་གྲུབ་པ་ཞེས་བྱ་བའི་གཟུངས། དེའི་བཟློག་པ་གྲུབ་ཆེན་ལས་ཀྱི་རྡོ་རྗེས་
མཛད་པ། སྒྲོལ་དཀར་གྱི་གཟུངས་ལ་བདག་ཉིད་ཀྱི་མིང་སྤེལ་སྦྱར་བ་རྣམས་ཀྱི་ལུང་ཕུལ།
ཉེར་གཅིག་གི་ཉིན་དཔལ་འཁོར་ཆོས་སྡེའི་གྲྭ་སློབ་རྣམས་ཀྱིས་འདི་ཁའི་འདུས་ཚོགས་སུ་མང་ཇ་
བཟང་པོའི་བསྙེན་བཀུར་དང་བཅས་རིང་འཚོའི་མཎྜལ་དངོས་པོའི་སྟེར་ཆ་བཅས་བྱུང་བར་
ཁོང་རྣམས་ལ་མང་འགྱེད་དང་སྤྱི་སྒེར་གྱི་སྟེར་ཆ་སོ་སོའི་སློག་བཅས་ཕུལ། ཟླ་བ་བརྒྱུད་པའི་
ནང་དུའང་ཕྱོགས་མཐའ་དག་ནས་རབ་བྱུང་བསྙེན་རྫོགས་དོན་གཉེར་དང་འཕྲད་མི་སོགས་
ཟམ་མ་ཆད་པ་བྱུང་ཞིང་། སེར་འབྲས་དགེ་གསུམ། རྒྱུད་སྟོད་སྨད། རི་ཁྲོད་ཁག །དྭགས་པོ་
གྲྭ་ཚང་། ཡེར་པ། རྭ་སྒྲེང་། རྒྱལ་མེ་ཏོག་ཐང་སོགས་ནས་འདི་བར་ཆེད་གཉེར་ངོས་འཕྲད་དུ་
བྱོན་པའི་དགེ་བའི་བཤེས་གཉེན་རྣམས་ལ་གྲྭ་པ་རེར་ལམ་ཆས་ཇ་ཉག་རེ། མར་ཉག་གསུམ་རེ།
རྩམ་བྲེ་བཅུ་རེ་འབུལ་རྒྱུན་ཡོད་པའང་འཆག་མེད་ཕུལ། ལྷ་བབས་དུས་ཆེན་དང་བསྟུན་རི་བོ་
དགེ་ལྡན་རྣམ་པར་རྒྱལ་བའི་གླིང་དུ་རྗེ་བདག་ཉིད་ཆེན་པོའི་སྐུ་གདུང་རིན་པོ་ཆེར་བཟང་གོས་
ཀྱི་ན་བཟའ་དང་། དབུ་ཐག་ཏུ་གོས་བཟང་པོའི་བླ་བྲེ། གསེར་ཁྲི་དང་། གཙུག་ལག་ཁང་ཆེན་
མོ་བརྫིབས་ཁེབས་ཀྱི་གནམ་རྒྱུན། ཁྱམས་སྟོད་ཀྱི་གསེང་གཡབས་ཧལ་རྒྱུགས་སུ་གོས་བཟང་
ཚོས་ཁ་སྣ་ཚོགས་ལས་བསྒྲུབས་པའི་འཕན་དང་བཅས་པ། དེ་མཐུན་དངུལ་གདུང་རིན་པོ་ཆེའི་
སྐུ་མདུན་དུ་སྣ་ལྔའི་མཆོད་སྤྲིན་རྒྱས་པ་དང་སྙན་ཤལ། དགེ་འདུན་ཉིས་སྟོང་ལ་ཉེ་བར་མང་ཇ་
བཟང་པོ་དང་འགྱེད་དགེ་འདུན་རེར་བཀྲ་ཤིས་ཁ་བཏགས་རེ། བསྔོ་རྟེན་རྣམ་གཞག་དང་
255



བཅས་པའི་བསྙེན་བཀུར་བསྟབས། ཟླ་བ་དགུ་པའི་རྟིང་མའི་ཚེས་བཅོ་ལྔ་ལ་བྲུལ་ཚང་པའི་
ཞབས་དྲུང་དང་། སྐུ་སྐྱེ་བློ་བཟང་བསྟན་པའི་རྒྱལ་མཚན།། གདུང་རྒྱུད་བློ་བཟང་བསྟན་པ་
བཅས་ལ་ཚེ་དབང་བརྒྱ་རྩ་ཞིག་དགོས་ཚུལ་བྱུང་བར་ཚེ་དཔག་མེད་ལྷ་ལྔ་འཇམ་ལུགས་སུ་གྲགས་
པ་ལ་བརྟེན་ནས་བསྐུར། དེའི་ཕྱི་ཉིན་བྱང་ཆེན་སྒྲུབ་སྡེ་བ་དང་། རྒོད་ཚང་། དར་རྒྱས་སྒྲུབ་
སྡེ། ལྷ་ལྔ་བྲག་གི་རབ་བྱུང་མ་སོགས་ཤངས་ཁུལ་དགེ་ལུགས་ཀྱི་སྒྲུབ་སྡེ་ཕལ་ཆེ་བས་བླ་མ་མཆོད་
པའི་ཆོ་ག་དང་འབྲེལ་བའི་སྒོ་ནས་ཚོགས་ཀྱི་འཁོར་ལོ་མཎྜལ་དང་བཅས་རིང་འཚོའི་རྟེན་འབྲེལ་
བསྒྲིག་པར་མཛད། ཁོང་རྣམས་ལ་རྡོ་རྗེ་སེམས་དཔའ་དང་། གྲུབ་རྒྱལ་ལུགས་ཀྱི་ཚེ་དཔག་
མེད་ལྷ་གཅིག་བུམ་གཅིག་གི་རྗེས་གནང་། ཞབས་ཏོག་དང་བཅས་པའི་ཐོག་དགེ་སློང་རེར་ཁ་
བཏགས་རེ། དངུལ་ཞོ་གསུམ་རེ། སྨན་ཁ་རེ་བཅས་ཕྱག་སྤྲོད་དང་། སྤྱིར་ཇ་ཚུལ་ཐེས་སུ་
ཡགོས་ཇུ་འཁོར་དྲུག་བརྒྱུད། ལྷ་ལྔ་བྲག །ལྟ་ཕུག །བཀྲ་ཤིས་ཆོས་རྫོང་གསུམ་གྱི་རབ་བྱུང་མ་
རྣམས་ལ་སྨན་ཁ་རེ་དང་། སྤྱིར་འབྲུ་ཁལ་ཉིས་བརྒྱ་ཉི་ཤུའི་རྩིས་ཀྱི་དངོས་པོ། ལྷ་ལྔ་བྲག་བར་
ཇ་ཚུལ་ཐེས་སུ་ཡགས་ཇུ་བར་ཁག་གསུམ་བཅས་ཕུལ་ཏེ་ཆོས་དང་ཟང་ཟིང་གི་སྒོ་ནས་དགྱེས་པ་
བསྐྱེད། ཟླ་བ་བཅུ་པའི་དཀར་ཕྱོགས་རྒྱལ་བ་དང་པོ་ནས་བཟུངས། གསང་སྔགས་རྒྱལ་བ་གྲྭ་
ཚང་དུ་ཆོས་སྲུངས་རྒྱ་མཚོའི་བསྐང་གསོ་ཟླ་སྐོར་ཞིག་བཙུགས་པའི་མཇུག་ཏུ་སྦྱིན་སྲེག་ཉིན་
གསུམ་དང་གཏང་རག་བསྐང་གསོ་བཅས་མཛད་ཐོག །ཟངས་མཁར་རྒྱུའི་ཁལ་ཞེ་གསུམ་དང་
ཉག་བཅུ་བཞི། ཚ་གསེར་མགུར་ཞོ་བརྒྱ་དང་སོ་གསུམ་ལས་བསྒྲུབས་པའི་དཔལ་རྡོ་རྗེ་འཇིགས་
བྱེད་ཆེན་པོ་དང་། ཡེ་ཤེས་ཀྱི་མགོན་པོ་ཕྱག་དྲུག་པ། དམ་ཅན་ཆོས་ཀྱི་རྒྱལ་པོ་ཕྱི་སྒྲུབ་གསུམ་
གྱི་སྣང་བརྙན་ཁྲུ་རེ་ཙམ་ཡོད་པ་པད་གདན་མེ་རི་དང་བཅས་པ་བཀྲ་ཤིས་ལི་མ་བཟོ་བཀོད་ཕུན་
སུམ་ཚོགས་པའི་ནང་བཞུགས་སུ་གཟུངས་ཆེན་སྡེ་ལྔ་ལ་སོགས་པ་ཆོས་སྐུའི་རིང་བསྲེལ་དང་།
དེ་བཞིན་གཤེགས་པའི་འཕེལ་གདུང་གསུམ་རེ། དྭགས་པོ་ལྷ་རྗེའི་དབུ་ཀླད་རིང་བསྲེལ། ཇོ་བོ་
རྗེ་དང་། མཁས་གྲུབ་ཁྱུང་པོ་རྣལ་འབྱོར། ལོ་ཆེན་སྐྱབས་མཆོག་དཔལ་བཟང་། ཤྭ་བོ་སྒང་པ་
རྣམས་ཀྱི་གདུང་རུས། འགྲོ་མགོན་ཆོས་རྒྱལ་འཕགས་པའི་དབུ་སྐྱེས། རྗེ་བཙུན་ས་པཎ་གྱི་
ཤངས་མཚལ། གཞན་ཡང་སྐྱེས་ཆེན་དམ་པ་དུ་མའི་སྐུའི་ཆ་ལས་བྱུང་བའི་བྱིན་རྟེན། འབྲུ་
སྨན་རིན་པོ་ཆེའི་རིགས་སོགས་འབུལ་འོས་དུ་མས་བྱུར་བུར་གཏམས་ཤིང་གནོད་སྦྱིན་ནོར་ལྷའི་
འཁོར་ལོ་དམ་པའི་ཕྱག་བཞེས་ལྟར་བཀོད་པར་བདག་ཉིད་ནས་དམ་ཡེ་དབྱེར་མེད་དུ་བསྒྲུབས་
256



ཏེ་ཤིས་པ་བརྗོད་པའི་མེ་ཏོག་གི་ཆར་ཕབ་ཅིང་། དངོས་བཤམས་ཡིད་སྤྲུལ་གྱི་མཆོད་པའི་རྟེན་
ངོ་མཚར་བ་དེ་གསུམ་གྱིས་དབུས། རས་བསེ་ལ་རྒྱལ་བ་རིགས་ལྔའི་སྣང་བརྙན་བཀྲ་བའི་ཅོད་
པན་བརྒྱ་ཕྲག་གཉིས་དང་བཅུ་ཕྲག་གསུམ་ལ་ལིང་ཚོས་སྣ་ལྔའི་དར་དབྱངས་རེ་དང་བཅས་པ།
གོས་ཕྲ་སྒྲིགས་ཀྱི་རྟེན་ཁེབས་གསུམ་ལྷག་བཅུ་ཕྲག་བདུན་རྣམས་སྦྱོར་འཇགས་དང་། དགེ་
འདུན་བརྒྱ་དང་བརྒྱད་ཅུ་ལ་ཡོན་རྟགས་བརྒྱད་ཁ་བཏགས་རེ་དང་། སྤྱིར་དངུལ་སྲང་བརྒྱ་ཐམ་
པ། གོས་ཡུག་ལྔ། ཁ་བཏགས་ཆེ་བ། སློབ་དཔོན་དབུ་ཆོས་སོགས་ལ་བསྔོ་རྟེན་རྣམ་གཞག་
དང་བཅས་པའི་བསྙེན་བཀུར་བསྟབས། གཞན་ཡང་ཆོས་གྲྭ་ཆེན་པོ་འདིས་མཚོན་པའི་དབུས་
ཕྱོགས་དང་། གཙང་རོང་ཁུལ་གྱི་རིས་མེད་པའི་དགོན་སྡེ་ཆེ་ཕྲ་དུ་མའི་དགེ་འདུན་སུམ་ཁྲི་དྲུག་
སྟོང་སུམ་བརྒྱ་བརྒྱད་ཅུར་མང་ཇ་སྦྱོར་སྦྲེལ་བཟང་པོའི་ཐོག །འགྱེད་གོས་དང་། མུ་ཏིག །བྱུ་
རུ། སྤོས་ཤེལ་སོགས་དངོས་པོ་སྣ་ཚོགས་འབྲུར་ཕབ་བྲེ་ཚད་ཀྱི་ཁལ་ཉིས་འབུམ་སུམ་ཁྲི། བཞི་
སྟོང་། བཞི་བརྒྱ་སོ་གསུམ་ལྷག་ཙམ་གྱི་རྩིས་དགེ་འདུན་ཞལ་གྲངས་དང་བསྟན་པའི་ཆ་བགོས་
དང་། སོ་སོར་བསྔོ་རྟེན་རྣམ་གཞག་དང་བཅས་པས་ལེགས་པར་མཆོད། སྔོན་པཎྜིཏ་ཐམས་
ཅད་མཁྱེན་པའི་བཤེས་གཉེན་གྱིས་ཁ་ཆེའི་གཙུག་ལག་ཁང་དུ་སྐུ་རྒྱུ་ཛྷི་ཀླུ་ལས་གྲུབ་པའི་གཟིགས་
སྣང་མ་མོའི་འཇིགས་པ་ལས་སྐྱོབ་པ་ཁོ་ནའི་སྐུ་ཚབ་ཏུ་རྗེ་བཙུན་མའི་སྐུ་བཞེངས་པ། སླར་པཎ་
ཆེན་ཤཱཀྱ་ཤྲཱིས་ཤར་ཕྱོགས་སུ་ཆས་པ་ན་ཁྲི་སྟེང་ནས་མདའ་གང་ཙམ་ཞབས་ཐང་ལ་ཕེབས་ཏེ།
ཤཱཀྱ་ཤྲཱི་ང་སྒུགས་ཤིག །ཁྱོད་ཡུལ་གཞན་དང་ཁྱད་པར་ཁ་བ་ཅན་བྱང་ཕྱོགས་སུ་དགེ་སློང་ཞིག་
གིས་འབོད་པར་འདུག་པས་ཁོ་མོས་གདུལ་བྱའི་གྲོགས་བྱ་ཡིས། ཞེས་གསུང་བྱོན་ནས་ལུང་
བསྟན་པ་བཞིན། སླར་པཎ་ཆེན་ཤཱཀྱ་ཤྲཱི་སྒྲོལ་མ་དང་བཅས་པ་ཁྲོ་ཕུ་ལ་ལོ་ཙཱ་བས་སྤྱན་དྲངས་
པའི་རྗེ་བཙུན་མ་གསུང་བྱོན་བྱིན་རླབས་ཅན་གཏིང་སྐྱེས་སྒྲོལ་མར་གྲགས་པ་རིམ་གྱིས་ཐམས་
ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཕྱག་ཏུ་ཕེབས་པ་དེ་ཉིད་བཀའ་གདམས་ལྷ་ཁང་
དུ་བཞུགས་པར། ཟླ་བ་བཅུ་པའི་ཚེས་བཅོ་བརྒྱད་ཇོ་བོ་ཆེན་པོའི་དུས་ཆེན་ཉིན་ཁྲི་རྒྱབ་རིན་པོ་
ཆེའི་ཕྲ་ལྡན་བཟོ་བཀོད་ཕུན་སུམ་ཚོགས་པ་དང་། སྐུ་ལ་རིན་པོ་ཆེའི་རྒྱན། མགུལ་རྒྱན། དོ་
ཤལ། མུ་ཏིག །བྱུ་རུ། སྤོས་ཤེལ། བཛྲ་པཊུ། ཤེལ་དཀར་སོགས་ཀྱིས་བརྒྱན་ཅིང་། ཁྱད་
གོས་དར་ཟབ་འཇའ་སྤེལ་གྱི་ན་བཟས་བཀླུབས་ཏེ་ལི་མ་ལྷ་ཁང་གི་རྟེན་གྱི་གཙོ་བོར་བཞུགས་སུ་
གསོལ། ཇི་ལྟར་པད་མཚོར་ངང་པའི་ཚོགས་རྣམས་འདུ་བ་བཞིན་དུ། བདག་ཉིད་ལ་དད་ལྡན་
257



རྣམས་ཀྱིས་སྔ་ཕྱིར་བྱིན་པའི་འཕགས་ཡུལ་དབུས། ལྷོ་ཤར། ནུབ་ལི་སོགས་དུ་མ་དང་། ཌི་ལི།
ཡ་ཚེ། ཆོས་ལི། བོད་རྙིང་། བཀྲ་ཤིས་ལི་མ་ལ་སོགས་པ། ཡི་དམ་སངས་རྒྱས་བྱང་སེམས་
བསྲུང་མའི་ཚོགས་ཀྱི་སྣང་བརྙན་བགྲང་ལས་འདས་པ་རྣམས་རྟེན་སྟར་སོ་སོར་བཀོད། ལྡེབས་
ཞལ་ངོས་ལ་རྒྱ་བོད་ཀྱི་པཎ་གྲུབ་དུ་མའི་སྐུའི་ཆ་ལས་བྱུང་བ་སོགས་ཀྱི་བྱིན་རྟེན་བསམ་གྱིས་མི་
ཁྱབ་པ་བྱུགས་པའི་གཞིར་བྲིས་པ་དབུ་མཛད་མཁོས་ཁང་བ་བློ་བཟང་ནོར་བུ་གྲོགས་བཅས་ཀྱིས་
སོར་མོའི་འདུ་བྱེད་ཀྱིས་བསྐྲུན་པའི་བྲིས་སྐུ་མཐོང་བ་དོན་ལྡན། སྨན་གྱི་བླ་བདེ་བར་གཤེགས་
པ་མཆེད་བརྒྱད་ཀྱི་ཞིང་བཀོད། རྒྱལ་བ་མ་ཕམ་མགོན་པོའི་མཛད་བཅུ། མཉམ་མེད་ཤཱཀྱའི་
རྒྱལ་པོའི་ཆོ་འཕྲུལ་མཛད་པ། མ་ག་དྷ་བཟང་མོའི་རྟོགས་བརྗོད་རྣམས་ཀྱི་ལྡེབས་བྲིས་ངོ་མཚར་
བ་དང་། སྟོན་པ་བུ་རམ་ཤིང་པའི་འཁྲུངས་རབས་སོ་བཞི་པའི་བྲིས་ཐང་ལྔ་བཅས་ལྷ་མི་ཡོངས་
ཀྱི་མཆོད་གནས་དམ་པར་བཞུགས་པ་རྣམས་ཀྱི་ཞབས་དྲུང་དུ། གསེར་དངུལ། གཡང་ཊི། མ་
ཎ་ཧོ། བྱུ་རུ། དཀར་ཡོལ་གྱི་རིགས། རག་ལི་སོགས་ཀྱི་ཡོལ་གོ་དང་། མཐའ་དབུས་ཀྱི་ཡུལ་
གྲུ་དུ་མ་ནས་ཐོན་པའི་གཟུགས་འགྲོས་སྣ་ཚོགས་ཀྱི་ཉེར་སྤྱད། རྒྱའི་སྦུག་སིལ་གསར་རྙིང་བར་
མ་དུ་མ། ཉིན་མཚན་ཁོར་ཡུག་ཏུ་སྣང་གསལ་སྤོར་བའི་ཀོང་བུ་གསུམ་སོགས་མཆོད་རྫས་ཀྱི་བྱེ་
བྲག་ཚར་དུ་དངར་བ་ཀུན་བཟང་མཆོད་སྤྲིན་ལ་འགྲན་པ་ལྟ་བུ་དང་། གཙོ་བོའི་དབུ་ཐོག་ཏུ་
དིར་ཕོན་བཟང་པོ་འདབ་གཡས་གཡོན་དུ་བུམ་གདན་མ། མདུན་ངོས་ལ་བཀྲལ་བཏགས་ལེབ་
རྒན་བཅས་པའི་གནམ་རྒྱུན་བརྫིབས་ཁེབས་དང་། ཧོར་གོས་སོགས་གོས་བཟང་སྣ་ཚོགས་པའི་
འཕན་བཟོ་བཀོད་ཕུན་སུམ་ཚོགས་པ་རྣམས་ལྷག་བསམ་རྣམ་པར་དག་པའི་སྒོ་ནས་བསྒྲུབས།
ཆོས་གྲྭ་ཆེན་པོ་འདི་ཁའི་ཚོགས་ཆེན་དུ་ཕྱག་འགྱེད་བཟང་གོས་ཁ་རེ་དང༌། སྔགས་གྲྭར་སྤྱི་
འགྱེད་དུ་དངུལ་སྲང་ཕྱེད་ཉིས་བརྒྱ། གཞན་མ་དགོན་སྡེ་རྣམས་སུ་མང་འགྱེད་ཚར་གཉིས་
བཅས་བསྒྲུབས། ཟླ་བ་བཅུ་གཅིག་པའི་ཚེས་བཅོ་ལྔ་ནས་བརྩམས་ཏེ་ར་ས་འཕྲུལ་སྣང་དུ་ཇོ་བོ་
ཤཱཀྱ་མུ་ནེ་དང་རང་བྱོན་ལྔ་ལྡན། ར་མོ་ཆེར་ཇོ་བོ་མི་བསྐྱོད་རྡོ་རྗེ། པོ་ཏ་ལར་མཁན་ཆེན་རྒྱལ་
བའི་དབང་པོ་ཐམས་ཅད་མཁྱེན་པ་ཆེན་པོའི་གསེར་གདུང་རིན་པོ་ཆེ་དང་། འཕགས་པ་ལོ་ཀེ་
ཤྭ་ར། ཐུབ་པ་སྟ་ཟུར་མ། དགའ་ལྡན་དུ་རྗེ་བདག་ཉིད་ཆེན་པོའི་དངུལ་གདུང་རིན་པོ་ཆེ།
འབྲས་སྤུངས་སུ་ཆུ་མིག་སྒྲོལ་མ། སེ་རའི་རྟ་མགྲིན། ཡེར་པ་ལྷ་རི་སྙིང་པོའི་བྱམས་པ། བྲག་
སྐོར་བྱམས་པ་མཆེད་ལྔའི་ནང་ཚན། སྙེ་ཐང་དུ་ལུང་བསྟན་སྒྲོལ་མ་རྣམས་ཀྱིས་དབུས་པའི་ཚལ་
258



གུང་ཐང་དང་བཅས་པའི་སྐུ་གསུང་ཐུགས་རྟེན་ཐམས་ཅད་དང་། གཞན་ཡང་གཙང་ཁུལ་ཆོས་
སྡེ་ཆེན་པོ་གནས་རྙིང་དང་། ཞ་ལུ་རི་མཐིལ་དུ་བུ་སྟོན་ཐམས་ཅད་མཁྱེན་པའི་གཟིམ་མལ་སྐུ་
འདྲ་རིན་པོ་ཆེ། ཡུམ་ཆེན་མ། ཐུགས་རྗེ་ཆེན་པོའི་རྡོ་སྐུ་རང་བྱོན། རྒྱན་གོང་། དཔལ་སྣར་
ཐང་གི་ཆོས་གྲྭ་ཆེན་པོར་ཐུབ་པ་གསུམ་སྦགས་《སྦྲགས་》མ་དང་། བྱམས་པ། རོང་། ཁྲོ་ཕུ།
ངམ་རིང་གསུམ་གྱི་བྱམས་ཆེན། བྱང་ཕུག་ཇོ་བོ། ཆོས་འཁོར་ལྷུན་པོའི་བྱམས་པ། གངས་
ཅན་ཆོས་འཕེལ། བ་སོ་དགོན། དབེན་ས་ཆོས་ཀྱི་ཕོ་བྲང་དུ་རྗེ་གྲུབ་པའི་དབང་ཕྱུག་བློ་བཟང་
དོན་ཡོད་གྲུབ་པའི་གདུང་རིལ་པོར་བཞུགས་པའི་སྐུ་འདྲ་རིན་པོ་ཆེ། ལུང་བསྟན་ཐུབ་དབང་
གྲོང་བཞུད་མ། ཐུབ་པ་གསེར་གླིང་མ། ཆོས་གྲྭ་ཆེན་པོ་འདི་ཁའི་རྟེན་གྱི་ཐོག་མ་གཙང་ཁང་
དབུས་མའི་ཐུབ་ཆེན་དང་། བྱམས་པ་རང་བྱོན། གསུང་བྱོན། ངུར་སྨྲིག་སྒྲོལ་མ་དང་།
གཏིང་སྐྱེས་སྒྲོལ་མ་སོགས་དགོན་སྡེ་སོ་སོའི་རྟེན་གཙོ་ཡོངས་སུ་གྲགས་པ་རྣམས་ཀྱིས་དབུས་སྐུ་
གསུང་ཐུགས་རྟེན་ཐམས་ཅད་ལ་མཆོད་འབུལ་བསྟར་བའི་མཆོད་པ་སྣ་ལྔའི་རྒྱུར་མེ་ཏོག་ནས་བྲེ་
ཚད་ཀྱི་ཁལ་ཉིས་སྟོང་ཉིས་བརྒྱ་བརྒྱད་ཅུ། དྲི་བཟང་དམར་སེར་བརྒྱ་ཁྲེས་བརྒྱད་བརྒྱ་བརྒལ་
བ། མཆོད་མེ་དཀར་རྒྱན་བཅས་བར་མར་མཁར་རྒྱུའི་ཁལ་བཞི་སྟོང་ལྔ་བརྒྱ་དང་ཉི་ཤུ་ཐམ་པ།
དྲི་ཆབ་ལ་གུར་ཀུམ་ཉག་བདུན། མཆོད་རྩམ་ཁལ་བཞི་སྟོང་ཉིས་བརྒྱ་བརྒྱད་ཅུ་གྱ་ལྔ། སྙན་
དར་ཁ་བཏགས་སུམ་བརྒྱ་དང་ཉི་ཤུ་རྩ་ལྔ། བཟང་གོས་ཡུག །དར་ཡུག་བཅུ་གཅིག །དར་
ཆེན་བརྒྱ་དང་བརྒྱད། མཆོད་འབུལ་དང་བསྟུན་དགོན་ཁག་སོ་སོར་མང་ཇ་སྦྱོར་སྦྲེལ། བསྔོ་
རྟེན་རྣམ་གཞག །དགེ་འདུན་ཁྲི་ཕྲག་གཅིག་དང་ཉིས་སྟོང་བརྒལ་བར་ཕྱག་འགྱེད་བཀྲ་ཤིས་ཁ་
བཏགས་རེ་སོགས་ཀྱི་བསྙེན་བཀུར་བསྟབས་ཤིང་། དེ་དག་ཀྱང་ཀུན་མཁྱེན་བུ་རམ་ཤིང་པའི་
ལུང་རྟོགས་ཀྱི་བསྟན་པ་རིན་པོ་ཆེ་དར་ཞིང་རྒྱས་པ་དང་། ཕ་མར་གྱུར་པའི་འགྲོ་བ་ཐམས་ཅད་
ལ་གནས་སྐབས་དང་མཐར་ཐུག་གི་ཕན་བདེ་བླ་ན་མེད་པ་འབྱུང་བའི་རྒྱུར་བསྔོས་ཤིང་ཇི་ལྟར་
བསྔོས་པ་ལྟར་གྲུབ་པར་གྱུར་ཅིག་པའི་སྨོན་ལམ་བཟང་པོ་རྩེ་གཅིག་པས་བཏབ། སྔ་སོར་གདན་
ས་ཆེན་པོ་རི་བོ་དགེ་ལྡན་གྱི་རྗེ་བཙུན་བླ་མ་ཙོང་ཁ་པ་ཆེན་པོའི་གསེར་ཁྲིའི་སྟེང་དུ་གསེར་ཟངས་
ཀྱི་གཉྫིར་འཛུགས་རྒྱུའི་རྒྱུ་ཡོན་ཕུལ་བ་ལོ་འདི་ནང་དུ་གྲུབ་སྟེ། འཛུགས་པའི་ཉིན་ནུབ་ཕྱོགས་
ནས་འཇའ་ཁ་དོག་སྣ་ཚོགས་པ་ཞིག་བྱུང་བ་དེའི་སྟེང་དུ་འཁོར་བ་སོགས་ངོ་མཚར་བའི་ལྟས་
དང་རྟེན་འབྲེལ་ཕུན་སུམ་ཚོགས་པ་ཀུན་གྱི་མཐུན་སྣང་དུ་གྲུབ་པ་བྱུང་ཞེས་གླེང་། ཚེས་བཅུ་
259



དྲུག་ལ་སློབ་དཔོན་རྣམ་པ་དང་གསང་སྔགས་རྒྱུད་པ་གྲྭ་ཚང་བ་རྣམས་ལ་ཆོས་རྒྱལ་ནང་སྒྲུབ་ཀྱི་
རྗེས་གནང་ཞིག་ཕུལ་ཞིང་། དགེ་ཚུལ་མ་ངག་དབང་དབྱངས་ཅན་གྱིས་འདུས་ཚོགས་སུ་བསྙེན་
བཀུར་དང་རིང་འཚོའི་མཎྜལ། དངོས་པོའི་སྐྱེས་དུ་མ་བཅས་སྟོབ་མི་ཆེད་མངགས་བཏང་
འབྱོར་བཞིན་གནམ་གང་གི་ཉིན་ཚོགས་དབུར་ཕྱིན། ལོ་འདི་ནང་དུ་དབུས་གཙང་ཁམས་
གསུམ་སོགས་ཕྱོགས་མཐའ་དག་ནས་རྒྱལ་བའི་བསྟན་པ་རིན་པོ་ཆེའི་སྒོར་འཇུག་པར་འདོད་
པའི་སྐྱེ་བོའི་ཚོགས་བརྒྱ་ཕྲག་ལྔ་འདུས་པར་དགེ་ཚུལ་གྱི་སྡོམ་པ་དང་། གདན་ས་ཆེན་པོ་རི་བོ་
དགེ་ལྡན་དང་། སེར་འབྲས། ཆོས་གྲྭ་ཆེན་པོ་འདི་ཉིད་ཀྱིས་གཙོས་གྲྭ་ས་ཆེ་ཕྲ་དུ་མ་ནས་བསྟན་
པ་རིན་པོ་ཆེའི་སྒོར་ཞུགས་ལ་ཡོངས་སུ་རྫོགས་པར་དགེ་སློང་གི་དངོས་པོ་དོན་དུ་གཉེར་བ་
བདུན་བརྒྱ་དང་བཞི་བཅུ་ཞེ་བདུན་འབྱོར་བ་རྣམས་ཀྱི་དགོངས་བཞེད་རིམ་པ་བཞིན་བསྐྱངས་
བ་སོགས་ཀྱང་བསྟན་པའི་ཞབས་ཏོག་རྒྱ་ཆེན་པོར་འགྱུར་རམ་སྙམ་མོ། །
སྨྲས་པ། བདག་དང་ཕ་མར་གྱུར་པའི་འགྲོ། ཡང་ཡང་སྐྱེ་འཆིའི་འཕྲེང་བརྒྱུད་ནས། །
དབང་མེད་སྲིད་མཚོར་སྡུག་བསྔལ་བར། ། སྐྱབས་མཆོག་རྣམ་པ་གསུམ་དུ་ངེས། །དེ་ཕྱིར་
བདག་ཉིད་འཁོར་མཚོ་ལས། །གྲོལ་ནས་ཕ་མ་མི་གནས་པའི། །མྱང་འདས་རྫོགས་སངས་རྒྱས་
འགོད་སླད། །འཁོར་བའི་བདེ་འདོད་བསམ་བོར་ཏེ། །གཞོན་ནུའི་དུས་ནས་རྣམ་ཀུན་ཏུ། །
བླ་མ་རྒྱལ་བ་སྲས་བཅས་ལ། །སྐྱབས་གསོལ་རྩ་ལྟུང་བཅུ་བཞི་བར། ། གསུམ་ལ་སྐྱབས་འགྲོ་
ནས་བརྩམས་ཏེ། །བྱང་ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་ན། །
སྔགས་པས་འབད་དེ་གཟུང་བར་བྱ། །གསུངས་བཞིན་བཟུང་སྟེ་ཡང་དག་བསྲུངས། ། བླ་མ་
རྒྱལ་བ་སྲས་བཅས་སོགས། །མཆོག་གསུམ་ཞིང་མཆོག་གསལ་《གསོལ་》བཏབ་ནས། །ཉིན་
བཞིན་དད་གུས་དྲག་པོ་ཡིས། ། གསུམ་ལ་སྐྱབས་འགྲོ་ཡང་དག་བྱས། །བྱང་ཆུབ་མཆོག་ཏུ་
སེམས་བསྐྱེད་ཅིང་། །ཚངས་པའི་གནས་བཞིར་གནས་སྒོ་ནས། །འབྲས་བུ་སངས་རྒྱས་དོན་
གཉེར་ཏེ། ། སྒོ་གསུམ་བཏུད་པའི་ཕྱག་འཚལ་དང༌། ། མེ་ཏོག་ལ་སོགས་དངོས་བཤམས་
དང་། །ཡིད་ཀྱིས་སྤྲུལ་པས་ལེགས་མཆོད་ནས། །མི་དགེ་སྡིག་ལྟུང་ཡང་དག་བཤགས། །དགེ་
ཚོགས་ཀུན་ལ་ཡི་རང་བསྒོམས། ། ཆོས་ཀྱི་འཁོར་ལོ་བསྐོར་བ་དང་། ། མྱ་ངན་མི་འདའ་
བཞུགས་གསོལ་བཏབ། །བླ་མ་ལྷ་ཡི་རྣལ་འབྱོར་དང་། །བཟླས་བརྗོད་སོགས་ལ་བརྩོན་པའི་
ངོས། །ལྷ་དང་འབྱུང་བོའི་ཚོགས་སོགས་ཀྱང་། ། གཏོར་མས་མཉེས་ཤིང་ཚིམ་པར་བྱས། །
260་



སྐྱབས་བཅས་བསྟབས་པའི་དངོས་པོ་རྣམས། །སྐུ་གསུང་ཐུགས་རྟེན་བཞེངས་མཆོད་དང་། །
ཐུབ་དབང་གསུང་སྐྱེས་མཆོད་པར་ཕུལ། །སོ་སོར་ཐར་པ་རིས་བདུན་དང་། །ཕྱིན་དྲུག་བསྡུ་
བཞིའི་སྒོ་ཉིད་ནས། །བདག་དང་གཞན་དོན་ཉིན་མཚན་དུ། །ཀུན་ཏུ་བགྱིས་པའི་དགེ་བ་
ཀུན། །ཀུན་གྱི་དོན་དུ་ཀུན་མཁྱེན་རྒྱུར། །ཀུན་ནས་བསྔོས་པས་ཀུན་དོན་དུ། །ཀུན་མཁྱེན་
རྒྱལ་བའི་སྐུ་ཐོབ་ཤོག །ཅེས་ས་ཡོས་རང་ལོ་སོ་བདུན་ཡན་གྱི་ངང་ཚུལ་བརྗོད་པའི་སྐབས་ཏེ་
བརྒྱུད་པའོ། ། ། །།
ལེའུ་དགུ་པ། རིས་མེད་སེམས་ཅན་ལ་དབང་ལུང་སོགས་ཀྱིས་
འདོད་དོན་བསྒྲུབས་པའི་སྐོར།
༈, གཞན་ཡང་ལོ་འདི་ནང་དུ། ཕུན་ཚོགས་གླིང་དང་གསེར་མདོག་ཅན་སོགས་ནས་
ཕར་ཕྱིན་གྱི་ཐལ་འཕྲེང་དང་། བྱམས་ཆོས་སྡེ་ལྔ། མཛོད་རྩ་འགྲེལ། སྡོམ་གསུམ་རབ་དབྱེ།
མངོན་རྟོགས་རྒྱན། དབུ་མ་འཇུག་པ་སོགས་ཀྱི་རྒྱུགས་སྤྲོད་པ་རིམ་བཞིན་བྱུང་བ་རྣམས་ཀྱང་
སྟེར་ཆའི་སྒོ་ནས་མགུ་བར་བྱས་ཤིང་། ཉེར་གཉིས་ནས་དུས་གཏོར་གྱི་བསྐང་གསོའང་ཚུགས་
པར་ཞབས་ཏོག་བཟང་པོ་དང་། ཁྱད་པར་ངོ་མཚར་བཀོད་པའི་ཚོགས་དབུར་ཚོགས་སྐོར་རེ་
ཙམ་ཕྱིན་ཏེ། བསྐང་གསོ་བ་རྣམས་ལ་ཡོན་བཟང་པོ། གཟིམ་ཁང་དང་གཙུག་ལག་ཁང་ཆེན་
མོའི་སྐོར། སྔགས་གྲྭ་དང་བཅས་པའི་ཆོས་སྲུངས་རྣམས་ལ་སྤྱན་གཟིགས་སོགས་གཟབ་རྒྱས་
ཕུལ། རྣམ་གནོན་ཞེས་པ་ལྕགས་ཕོ་འབྲུག་ལོ་གསར་དུ་ཚེས་པའི་དཀར་ཕྱོགས་དགའ་བ་དང་
པོའི་སྔ་ཆར་བླ་མ་ཡིད་དམ་བསྲུང་མའི་ཚོགས་ལ་མཆོད་གཏོར་དང་། སོག་བོད་སོགས་མགྲོན་
རྣམས་དགའ་སྟོན་གྱིས་དགྱེས་པར་བྱས་ནས། སྤྱི་སྐྱུར་ཉིན་གསུམ་གྱི་བསྟན་པའི་རྣམ་གཞག་པ་
རྣམས་ལ་བཀའ་བསྒོ་དང་ཕྱི་དྲོ་དཔང་པོར་ཕྱིན། དེ་ནས་ཆོ་འཕྲུལ་དུས་ཆེན་སྐབས་རིག་གྲོལ་
གྱི་ཡོན་ཏན་བརྒྱད་དང་ལྡན་པའི་འདུས་པ་རྒྱ་མཚོར་བསྙེན་བཀུར་དང་སྨོན་ལམ་སོགས་ལེགས་
ཚོགས་བསྟན་པའི་བྱ་བ་རྣམས་གོང་འཕེལ་དུ་བྱུང་བས་ཡིད་ཀྱི་དགའ་སྟོན་དུ་གྱུར། འདི་སྐབས་
སངས་རྒྱས་ཀྱི་བསྟན་པ་དེ་འཛིན་དང་བཅས་པ་བསྲུང་སྐྱོབ་སྤེལ་གསུམ་གྱི་སྒོ་ནས་དྲེགས་པ་དོན་
ལྡན་དུ་མཛད་པ་ཚངས་པ་དང་ཐོད་ཅན་གྱིས། ཀླུ་མེས་ཆེན་པོའི་གནས་གཞིར། མི་འགྱུར་
261.



བྱང་ཆུབ་ལྕོག་ཅེས་པའི་གཙུག་ལག་ཁང་གསར་བསྐྲུན་མཛད་འདུག་པ། བསྟན་འགྲོར་ཕན་
བདེའི་གནད་ཅིག་ལ་དགོངས་པ་ཁྱད་པར་ཅན་གཏད་པ་གོར་མ་ཆག་སྙམ་ལྕོག་དངོས་གཞིར་
བཟང་གོས་ཀྱི་གནམ་རྒྱན་བརྫིབས་ཁེབས་དང་། འཕན་ཕྱེ་ཕུར། རྒྱལ་མཚན། གོ་མཚོན་ལ་
སོགས་པ་མཆོད་རྫས་སྤྱན་གཟིགས་ཀྱི་བྱེ་བྲག་དུ་མ་ཡུན་མཆོད་ཀྱི་ཐེས་དང་བཅས་པ་དང་།
སྟེང་དུ་གསེར་ཟངས་ཀྱི་གཉྫིར་ཆེ་བ་འོད་བྱིན་གྱིས་ཁྱབ་པ། ཆོས་སྐྱོང་ཆེན་པོར་ཞུ་འཕྲིན་
བཅས་ཕུལ་ཞིང་། དེ་ཕན་རིང་འཚོ་བསྟོད་བསྔགས་སོགས་དང་རྟེན་འབྲེལ་ལེགས་ཚོགས་ཆེ་
ཚུལ་བྱུང་། ཚེས་བརྒྱད་ལ་བཞད་རྒྱང་སྒོ་བས་རིང་འཚོའི་མཎྜལ་རྟེན་འབྱུང་གི་སྟེར་ཆ་བཟང་
པོ་བཅས་བྱུང་བར་ཡང་སློག་ཆ་བྱས། འདི་དག་གི་སྐབས་སྔ་ཕྱིར་སེར་སྐྱའི་ཚོགས་དྲག་ཞན་དུ་
མ་ངོས་འཕྲད་དུ་བྱོན་པ་རྣམས་ཀྱི་འདོད་པའང་རིམ་པར་བསྐངས། དབོ་ཟླའི་ཚེས་གཅིག་ལ་
ཆོས་གྲྭ་ཆེན་པོ་འདི་ཁའི་ཚོགས་ཆེན་དང་སྔགས་གྲྭ། དབེན་ས་ཆོས་ཀྱི་ཕོ་བྲང་། དགའ་ལྡན་
རབ་རྒྱས། གངས་ཅན་ཆོས་འཕེལ་སོགས་དང་། རི་ཁྲོད་ཀྱི་སྡེ་རྣམས་ལ་མང་ཇ་བཅུ་རེ།
འགྱེད་དངོས་པོ་སྣ་ཚོགས། བསྔོ་རྟེན་རྣམ་གཞག་བཅས་པ་དང་། བཅུ་གསུམ་དུས་མཆོད་ལ་
དཀོན་མཆོག་གི་མཆོད་པ། གཙང་རོང་གི་དགོན་ཁག་རྣམས་ལ་མང་འགྱེད་དང་བཅས་པའི་
བསྙེན་བཀུར་བསྟབས། སྔགས་གྲྭ་པ་རྣམས་ལ་ཁྲོ་བོ་རྨེ་བརྩེགས་དུད་ཁ་དང་། སྔོ་ལྗང་གཉིས་
ཀྱི་རྗེས་གནང་། དཔལ་འཁོར་ཆོས་སྡེའི་མཁན་པོས་དབུས་སོག་བོད་སེར་སྐྱ་དུ་མར་གྲུབ་རྒྱལ་
ལུགས་ཀྱི་ཚེ་དབང་བཅས་བསྐུར། ས་ག་ཟླ་བའི་དུས་མཆོད་དང་བསྟུན་གཙང་ཁུལ་ཡུལ་གྲུ་དུ་
མར་གྲུབ་མཐའ་རིས་མེད་པའི་བླ་མ་དང་སངས་རྒྱས་བྱང་སེམས་སོགས་ཀྱི་རྡོ་ལྷ། མཚན་ཡིག
།ཡིག་དྲུག་སོགས་གཟུངས་སྔགས་རྣམས་ལ་ཚོན་རྩི་དང་། མཆོད་རྟེན། མཎ་ཐང་། ཁང་
བརྩེགས་སོགས་ཞིག་གསོས་དགོས་པ་རྣམས་ལ་ཞིག་གསོས་སྐུ་དཀར་གསོལ་བ་སོགས་ཀྱི་སྒོ་ནས་
ཞབས་ཏོག་བསྒྲུབས་པའི་བྲིས་པ་སོགས་ལས་བྱེད་རྣམས་ཀྱི་གླ་ཡོན་དུ་ཏྲེ་ཚད་ཀྱི་འབྲུ་ཁལ་སྟོང་
ཕྲག་བརྒལ་བའི་རྩིས་ཀྱི་དངོས་པོ་བསྟར་ཞིང་། ངོས་འཕྲད་དོན་དུ་གཉེར་བའི་སེར་སྐྱའི་ཚོགས་
དུ་མ་འདུས་པ་རྣམས་ཀྱི་འདོད་དོན་ཡང་རིམ་བཞིན་བསྒྲུབས། སྔ་གོང་ནས་ཆོས་གྲྭ་ཆེན་པོའི་
སློབ་དཔོན་རྣམ་པ་དང་ཆོས་ཁྲིམས་པ་སོགས་ལས་བྱེད་རྣམས་ནས་འདུས་པ་རྒྱ་མཚོར་དབང་
ལུང་རྗེས་གནང་གི་རིགས་དགོས་ཞེས་ཡང་ཡང་གསུང་བ་བཞིན། ཟླ་བ་དྲུག་པའི་ཚེས་བཅུ་
གསུམ་གྱི་ཉིན་བྱ་རྒྱུད་དེ་བཞིན་གཤེགས་པའི་རིགས་ཀྱི་གཙོ་བོ་བཅོམ་ལྡན་འདས་དམ་ཚིག་
262



གསུམ་བཀོད་རྒྱལ་པོའི་དབང་གི་ཉེར་བསྡོགས་དང་། ཕྱི་ཉིན་དངོས་གཞི་ཡོངས་སུ་རྫོགས་པ་
ཕུལ་ཞིང་། དེ་ནས་མུ་སྦྲེལ་ཏེ་སྣར་ཐང་བརྒྱ་རྩ་ནས་འབྱུང་བའི་ལྷ་རྣམས་ཀྱི་རྗེས་གནང་དང་།
དེ་དག་གི་མངོན་རྟོགས་རྣམས་ཀྱི་ལུང་། རྣམ་འགྲེལ། དབུ་མ། འདུལ་མཛོད། ཕར་ཕྱིན་
རྣམས་ཀྱི་རྩ་བའི་ལུང་ཕུལ་ཞིང་། དབྱར་གནས་པའི་སྐབས་ཆོས་གྲྭ་ཆེན་པོ་འདིས་གཙོས་པའི་
དགོན་སྡེ་འགའ་ཞིག །རི་ཁྲོད་ཀྱི་སྡེ་དང་བཅས་པར་མང་འགྱེད་སྔར་རྒྱུན་བཞིན་ཕུལ། ཟླ་བ་
བདུན་པའི་གནམ་གང་གི་ཉིན་འདུས་པ་རྒྱ་མཚོར་དགག་དབྱེའི་ཞབས་ཏོག་དང་། ཆོས་ཁྲིམས་
གསར་པར་བཀའ་བསྒོ་དགོས་ཟེར་བ་བཞིན་བྱས་ཐོག་ཐམས་ཅད་མཁྱེན་པ་དགེ་འདུན་གྲུབ་པ་
དཔལ་བཟང་པོ་ནས་བཟུངས་བཅའ་ཁྲིམས་ཀྱི་ཡི་གེ་རིམ་པར་ཡོད་པའི་དོན་བཞིན་འདུལ་
ཁྲིམས་རྣམ་དག་སོགས་སྒྲིགས་ལམ་ཀུན་སྤྱོད་གཙང་མ་ཡོང་བའི་དོ་ཁུར་ཡང་དག་དགོས་ཚུལ་
མོལ། ཕྱི་ཉིན་དགག་ཆུང་དང་བསྟུན་སློབ་དཔོན་རྣམ་པ་སོགས་ལས་འཛིན་པ་རྣམས་དང་།
གཞན་ཡང་སེར་སྐྱ་མཆོག་དམན་དུ་མར་ངོས་འཕྲད་བཏང་། ཟླ་བ་བརྒྱད་པར་སྟོན་ཆོས་ཀྱང་
སྔར་ལྟར་ཚུགས་ཤིང་། ཚེས་བཅོ་ལྔའི་ཉིན་ཆོས་སྟོན་དང་བསྟུན་ཆོས་ཁྲིམས་རྙིང་པས་སྒྲིགས་
ལམ་ཀུན་སྤྱོད་ལ་དོ་ཁུར་ཡང་དག་བྱུང་བའི་ལེགས་སོའི་སྟེར་ཆ་བསྟབས། འདི་སྐབས་གསང་
སྔགས་རྒྱལ་བ་གྲྭ་ཚང་གི་བླ་བྲང་དུ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྣང་
བརྙན་བཀྲ་ཤིས་ལི་མ་གཅིག །གཞན་ཡང་དངུལ། གསེར་ཟངས། རག་སོགས་ལས་གྲུབ་པའི་
སྔགས་སྐུ་ཉི་ཤུ་དང་རྣམ་རྒྱལ་མཆོད་རྟེན་གཅིག །མཚན་ཉིད་ཀྱི་གྲྭ་ཚང་ཁག་གསུམ་སྤྱིར། རྗེ་
བཙུན་བླ་མ་ཙོང་ཁ་པ་ཆེན་པའི་སྣང་བརྙན་སོགས་བླ་མ་སངས་རྒྱས་བྱང་སེམས་དུ་མའི་སྣང་
བརྙན་གསེར་ཟངས་རག་སོགས་ལས་གྲུབ་པ་དྲུག་བརྒྱ་དང་བདུན་ཅུ་དོན་བརྒྱད། གདུང་རྟེན་
དྲུག་ཅུ་རེ་གསུམ། མཆོད་རྫས་ལི་ཏིང་། དཀར་སྤྱད། སྦུག་སིལ་སོགས་སྣེ་ཁ་བདུན་ཅུ་དོན་
གཉིས། མཆོད་ཐེས་སུ་ཁ་བཏགས་བཞི། གོས་ཡུག་བཞི་རྣམས་ཀྱི་སྦྱོར་འཇགས། དེ་ནས་ཁོད་
རྣམ་རྒྱལ་གྱི་དཔོན་མོ་ཕུན་ཚོགས་དང་། ཏྲེའོ་དུར་ལ་ནོ་ཡོན་རྣམས་རིམ་པར་འབྱོར་པ་སོ་སོ་
ནས་འདུས་ཚོགས་སུ་མང་འགྱེད་ཀྱི་བསྙེན་བཀུར་དང་། ངོས་ལ་གསེར་དངུལ། རྟ་མཛོ།
གོས་དར་སོགས་ཀྱི་རྙེད་པ་དཔག་མེད་བསྟབས་བྱུང་བར་ཐུབ་དབང་ཞལ་པད་མ་སོགས་འདོད་
ཆོས་ཀྱི་ལུང་དང་བདག་རྐྱེན་བྱས། ཉེར་གཅིག་གི་ཉིན་བྲག་ཡག་ཕྱག་མཛོད་དང་། ཐོར་ཁོར་
བང་ཕྱིན། མདོ་སོགས་དུ་མས་འབུལ་ནོད་དཔངས་མཐོ་བཅས་ངོས་འཕྲད་དགོས་ཚུལ་བྱུང་
263



བའི་འདོད་དོན་བསྒྲུབས། ཟླ་བ་དགུ་པའི་ཚེས་བཅུ་གཉིས་ལ། གསང་སྔགས་རྒྱལ་བ་གྲྭ་ཚང་
པ་རྣམས་ལ་སྐྱེར་སྒང་ལུགས་རྟ་མགྲིན་ཞལ་གསུམ་ཕྱག་དྲུག་པའི་རྗེས་གནང་དང་། དེའི་སྒྲུབ་
ཐབས། བྱམས་པ་དམ་བཅས་ཀྱི་གཟུངས་ཕན་ཡོན་དང་བཅས་པའི་ལུང་ཕུལ། ལྷ་བབས་དུས་
ཆེན་ཉིན་ཆོས་གྲྭ་ཆེན་པོ་དཔལ་སྣར་ཐང་དུ་རྗེ་བཙུན་མ་ཕམ་མགོན་པོའི་སྣང་བརྙན་གསུང་བྱོན་
མས་དབུས་རྟེན་གསུམ་རྣམས་ཀྱི་ཞབས་དྲུང་དུ་སྣ་ལྔའི་མཆོད་པ་སྟོང་རྩ་དང། སྙན་ཤལ་དར་
ཡུག །རྟགས་བརྒྱད་ཁ་བཏགས་སོགས་བཅོ་ལྔ། འདུས་པ་རྒྱ་མཚོར་མང་འགྱེད། བསྔོ་རྟེན་
རྣམ་གཞག་དང་བཅས་པའི་བསྙེན་བཀུར་དང་། བྱང་ཆེན་སྒྲུབ་སྡེར་མཉམ་མེད་སངས་རྒྱས་
བསྒོམ་པའི་སྐུ་འདྲ་རིན་པོ་ཆེ་དང་། བྱང་ཆུབ་མཆོད་རྟེན་གྱིས་དབུས་པའི་རྟེན་རྣམས་ལ་
མཆོད་པ་སྣ་ལྔ་བརྒྱ་ཚར་དང་། རྟེན་གཙོ་རྣམས་ལ་སྙན་དར་ཁ་བཏགས་ཉིན་བདེ་མ་ལྔ། རི་
ཁྲོད་པ་རྣམས་ལ་མང་འགྱེད། གནས་རྙིང་ཆོས་སྡེའི་ལྷན་སྐྱེས་བྱམས་པ་ལྷ་ཁང་གི་རྗེ་བཙུན་
བྱམས་པའི་སྣང་བརྙན་གྱིས་གཙོས་པའི་སྐུ་གསུང་ཐུགས་རྟེན་རྣམས་ལ་མཆོད་པ་སྣ་ལྔ་སྟོང་དང་
བཅུ་ཕྲག་ལྔ། སྙན་ཤལ་གོས་ཡུག་ཁ་བཏགས་བཅས་ཚོས་ཁ་སྣ་ཚོགས་བཅུ་ཕྲག་གསུམ་བརྒལ་
བ། མཆོད་འབུལ་དང་བསྟུན་དགེ་འདུན་རྣམས་ལ་མང་ཇ་སྦྱོར་སྦྲེལ་འགྱེད་བསྔོ་རྟེན་རྣམ་
གཞག་དང་བཅས་པ་ཕུལ་ཏེ་བསྟན་འགྲོར་ཕན་བདེ་འབྱུང་བའི་རྒྱུར་བསྔོས་ནས་སྨོན་ལམ་
བཟང་པོ་བཏབ། འདི་ལོ་ལྔ་མཆོད་ཀྱི་གླིང་མེ་ཤིན་ཏུ་བཞེས་ཤིང་ལྔ་མཆོད་གཉེར་པས་འདུས་
ཚོགས་སུ་ཞབས་ཏོག་སྔར་ལས་མི་དམན་པ་བཅས་རྟེན་འབྲེལ་ཕུན་སུམ་ཚོགས་པ་བྱུང་། ཟླ་བ་
བཅུ་གཅིག་པའི་ཚེས་གཅིག་གི་ཉིན་ཏྲེའོ་དཔོན་སྐྱེས་བཟང་པོ་དང་བཅས་ངོས་འཕྲད་དུ་བྱོན་
པར་ཇ་གྲལ་དང་ཚེ་དབང་ཞིག་དགོས་གསུང་བར་གཞན་མ་སེར་སྐྱ་འགའ་ཞིག་དང་བཅས་པར་
ལྷན་ཅིག་ཏུ་བསྐུར། ཚེས་བཅུ་གསུམ་གྱི་ཉིན་ཚོང་དཔོན་དགེ་ལེགས་འབྱུང་གནས་ཀྱིས་འདུས་
པ་རྒྱ་མཚོར་མང་ཇ་བཟང་པོ་ཞུས་པའི་ཚོགས་དབུར་བོས་ཏེ་རིང་འཚོའི་མཎྜལ་རྟེན་འབྱུང་གི་
དངོས་འབུལ་བཟང་པོ་དང་དགེ་འདུན་རྣམས་ལ་ཕྱག་འགྱེད་བཅས་པའི་བཀུར་སྟི་བསྐྲུན།
དེའི་སང་ཉིན་རྗེ་ཞལ་སྔ་ནས་སྔགས་པ་འཇམ་དབྱངས་ཆོས་འཕེལ་གྱིས་རྒྱུ་ཡོན་སྦྱར་ཏེ་རྒྱུད་གྲྭ་
པ་རྣམས་ཀྱིས་མགོན་པོ་ཚེ་དཔག་མེད་ཀྱི་ཆོ་ག་རྒྱས་པར་མཛད་པའི་ཐོག་སྟོན་མོ་དང་རིང་
འཚོའི་མཎྜལ། དངོས་པོའི་གནང་སྐྱེས་བཟང་པོ་དང་བཅས་བསྟར་ཏེ་ཡུན་རིང་པོར་འཚོ་
དགོས་པའི་རྒྱུ་མཚན་དང་བཅས་ཁས་ལེན་དགོས་གསུང་བར། དཀོན་མཆོག་རིན་པོ་ཆེ་རྣམ་པ་
264 .



གསུམ་ལ་གསོལ་བ་གང་དྲག་འདེབས་པའི་ཁས་ལེན་བྱས། གཞན་ཡང་སྔ་ཕྱིར་རང་བྱུང་བསྙེན་
རྫོགས་ངོས་འཕྲད་སོགས་དོན་གཉེར་གྱི་སྐྱེ་བོ་བར་མ་ཆད་དུ་བྱུང་བ་རྣམས་ཀྱི་འདོད་དོན་ཀྱང་
མི་རིང་བར་རིམ་པར་བསྒྲུབས་ཤིང་། གོ་སའི་དབང་གིས་འཕྲལ་རྣམ་གཡེང་ཆེ་བ་ཙམ་མ་
གཏོགས་སྒོ་གསུམ་ལ་མི་དགེ་བ་བཅུས་གོས་མ་གོས་བརྟག་པ་དང་བཤགས་ཤིང་སྡོམ་པ་སོགས་
རང་རྒྱུད་འདུལ་ཐུབ་པ་གཙོ་བོ་དང་། གཞན་ཡང་ཆོས་སྤྱོད་བཅུ་དང་། ཕ་རོལ་ཏུ་ཕྱིན་པ་དྲུག་
ལ་སོགས་པའི་སྒོ་ནས་རང་གཞན་གྱི་དོན་བསྒྲུབས་པ་ལ་སོགས་པ་སྒོ་གསུམ་དགེ་བ་ལ་དུས་རྣམ་
ཀུན་ཏུ་གཞོལ་བར་བགྱིས། གཙང་རོང་ཁུལ་གྲུབ་མཐའ་རིས་མེད་པའི་གཙང་དགོན་རྣམས་ཀྱི་
དགེ་འདུན་ཆིག་ཁྲི་བརྒལ་བར་མང་ཇ་བཞི་རེ། ཕྱག་འགྱེད་གསེར་དངུལ་གོས་དར་སོགས་ཚན་
མི་ཆུང་བ་དང་བསྔོ་རྟེན་རྣམ་གཞག་བཅས་ཕུལ། ལོ་འདི་ནང་དུ་རྒྱལ་བསྟན་སོ་སོ་ཐར་པའི་
སྒོར་འཇུག་པར་འདོད་པའི་བུད་མེད་དགུ་ལ་དགེ་ཚུལ་མའི་སྡོམ་པ་དང་། རྡོར་ཕོད་ཀྱི་སྲས་
སོགས་སྐྱེ་བོ་སུམ་བརྒྱ་ལྔ་བཅུར་དགེ་བསྙེན། བར་མ་རབ་བྱུང་དགེ་ཚུལ་གྱི་སྡོམ་པ་རྣམས་རིམ་
ཅན་དུ་ཕོག་ཅིང་། སེར་འབྲས་དགེ་གསུམ། མངའ་རིས་གྲྭ་ཚང་། རི་བོ་བདེ་ཆེན་པ་སོགས་
དབུས་ཁུལ་གྱི་དགོན་སྡེ་དང་། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་གཙང་ཁུལ། ཁམས་
སོག །མངའ་རིས་སོགས་ཕྱོགས་མཐའ་དག་ནས་དགེ་སློང་གི་དངོས་པོ་དོན་དུ་གཉེར་བ་ལྔ་བརྒྱ་
དང་བརྒྱད་ཅུ་གྱ་བདུན་བྱུང་བ་རྣམས་ཀྱི་ཐུགས་བཞེད་ལེགས་པར་བསྐངས། ཕུན་ཚོགས་གླིང་
ནས་དབུ་མ་རྩ་ཤེ་དང་། ལམ་རིམ་དམར་ཁྲིད་འཇམ་དཔལ་ཞལ་ལུང་གི་རྒྱུགས་སྤྲོད་པ་གཅིག་
དང་། ཕར་ཕྱིན་གྱི་ཐལ་འཕྲེང་གི་རྒྱུགས་སྤྲོད་པ་གཅིག །རུ་ཐོག་རྗེ་བཙུན་མ་བློ་བཟང་འཕྲིན་
ལས་ཆོས་འཛོམ་གྱིས་བྱམས་ཆོས་སྡེ་ལྔ་དང་། འཇམ་དཔལ་མཚན་བརྗོད། མདོ་སྡུད་པ། །
བཟང་སྤྱོད། སྤྱོད་འཇུག །ཚེ་མདོ། བྱམས་པའི་མཚན་བརྒྱ་རྩ་བརྒྱད་པ། བྱམས་པ་དམ་
བཅས་ཀྱི་གཟུངས། དྲགས་པོ་ཐར་རྒྱན། རྒྱལ་སྲས་ལག་ལེན་རྣམས་ཀྱི་རྒྱུགས་དང་། གསེར་
མདོག་ཅན་པ་གཅིག་གིས་བྱམས་ཆོས་སྡེ་ལྔའི་རྒྱུགས་སྤྲོད་བྱུང་བར་ཇ་གོས་དར་སོགས་ཀྱི་སྟེར་ཆ་
བསྟབས། ཁྱུ་མཆོག་ཅེས་པ་ལྕགས་མོ་སྦྲུལ་ལོ་གསར་བའི་དགའ་སྟོན་ཉིན་མགོན་ཁང་པ་རྣམས་
དང་ལྷན་ཅིག་འདོད་ཁམས་དབང་མོ་བསྟན་སྐྱོང་བཅུ་གཉིས་དང་བཅས་པར་མཆོད་སྤྲིན་དང་
མགྲོན་རྣམས་དགའ་སྟོན་གྱིས་མགུ་བར་བྱས། དེ་ནས་སྤྱི་སྐྱུར་གྱི་དཔང་པོ་དང་། ཆོ་འཕྲུལ་
སྨོན་ལམ་གྱི་ཚེས་བརྒྱད་ནས་བཅུ་གསུམ་བར་དགོང་ཇ་དང་སྨོན་ལམ་ཇའི་ཚོགས་དབུར་ཕྱིན་
265



ཞིང་། ལྷག་པར་ཚེས་བཅུ་གསུམ་གྱི་སྔ་དྲོ་སྡེ་སྲིད་རིན་ཆེན་རྩེ་པས་འདུས་སྡེར་མང་ཇ། འབྲས་
ཚྭ། ཚ་གྲྭ་བཅས་རྣམ་དཀར་གྱི་རྒྱུན་བཟང་པོ་ཉམས་པ་མེད་པའི་ཐོག་བདག་ཉིད་ལ་རིང་
འཚོའི་མཎྜལ་རྟེན་འབྱུང་གི་ཚན་གྲངས་སྟོན་མོ་དང་བཅས་པའི་བཀུར་སྟི་མཛད་བྱུང་བས་
མཚོན་བདག་ཅག་དགེ་འདུན་གྱི་སྡེ་དང་བཅས་པར་རྙེད་བཀུར་དང་། གཞན་ཡང་རིས་མེད་
པའི་དགེ་འདུན་གྱི་སྡེ་ལ་བསྙེན་བཀུར་བསྟབས་པ། སྟོབ་པ། སྟོབ་པར་འགྱུར་བ་སོགས་མཆོག་
གསུམ་བླ་མར་བགྱིད་པས་མཚོན་རྣམ་དཀར་གྱི་རྒྱུན་བཟང་པོ་དུས་གསུམ་དུ་གསོག་པ་གྲངས་
ལས་འདས་པ་ཡོད་པ་རྣམས་ཀྱི་དགེ་བ་དང་། བདག་ཅག་དགེ་འདུན་གྱི་སྡེ་དང་བཅས་པས་
ཀྱང་དེ་ལྟ་བུའི་དགེ་ཚོགས་བསྐྲུན་པ་ཐམས་ཅད་ཕྱོགས་གཅིག་ཏུ་བསྡོམས་ཏེ་ཀུན་མཁྱེན་རྒྱལ་
བའི་གོ་འཕང་རིན་པོ་ཆེ་ཐོབ་པའི་རྒྱུར་བསྔོ་བ་དང་སྨོན་ལམ་དྲི་མ་མེད་པས་མཚམས་སྦྱོར་བ་
སོགས་བྱས་ཤིང་། སྡེ་སྲིད་རིན་ཆེན་རྩེ་ནས་དཔོན་གཡོག་ལ་སློག་ཆ་བསྟབས། འདི་སྐབས་
ཀྱང་ཕྱོགས་མཐའ་དག་ནས་སྨོན་ལམ་སྐབས་ཕྱག་སྐོར་སོགས་དགེ་བའི་ས་བོན་འདེབས་པ་དང་།
བདག་ཉིད་བལྟ་བར་འདོད་ནས་འོངས་པ་སོགས་སེར་སྐྱའི་ཚོགས་དུ་མ་འདུས་པ་རྣམས་ལ་རིམ་
བཞིན་ངོས་འཕྲད་གཏོང་བ་སོགས་ཀྱི་སྒོ་ནས་འདོད་དོན་གྲུབ་པར་བྱས། དབོ་ཟླ་བའི་ནང་དུ་
ཐོར་ཁོ་ཨཱ་ཡུ་ཥ་ཁང་གིས་དབུས་དཔོན་ཁག་མང་པོའི་མི་སྣ་འགྲུལ་སྡེབས་པ་ཕོན་ཆེ་བ་བཅས་
འབྱོར་བས་དཔོན་ཁག་སོ་སོ་ནས་འཚམས་འདྲིའི་གསུང་བྲིས་རྟེན་སྦྲགས་དང་། མི་སྣ་འགྲུལ་
སྡེབས་དང་བཅས་པ་སོ་སོ་ནས་ཀྱང་དངོས་པོ་སྤུས་གཙང་ཞིང་ཕོན་ཆེ་བའི་སྐྱེས་བཟང་པོ་བཏེག་
བྱུང་བར་ངོས་འཕྲད་ཇ་གྲལ་དང་བཅས་པ་བཏང་ཞིང་། ཁོང་རྣམས་ལ་ཚེ་རྟ་གཉིས་ཀྱི་རྗེས་
གནང་དང་། དམིགས་བརྩེ་མའི་ལུང་། དཔོན་ཁག་སོ་སོའི་འཚམས་འདྲིའི་ལན། མི་སྣ་
འགྲུལ་སྡེབས་དང་བཅས་པར་བྱིན་རྟེན། དངོས་པོ་སྟེར་ཆ་བཅས་པས་ཐོན་ཆས་བསྟབས།
བཅུ་གསུམ་དུས་མཆོད་ཉིན་ཆོས་གྲྭ་ཆེན་པོ་འདིས་མཚོན་པའི་གཙང་རོང་ཁུལ་ གྱི་དགོན་
ཁང་། །བསམ་གཏན་པའི་སྡེ་དང་བཅས་པར་མང་འགྱེད་ཀྱི་བསྙེན་བཀུར་དང་། ཚེས་བཅོ་
ལྔའི་ཉིན་ཆོས་སྟོན་དང་བསྟུན་སློབ་དཔོན་རྣམ་པར་ཆོ་འཕྲུལ་སྨོན་ལམ་གྱི་མང་ཇ་བསྔོ་རྟེན་གྱི་
སློག་ཆ་ཡང་སྔར་བཞིན་ཕུལ། འདི་སྐབས་སེར་སྐྱའི་ཚོགས་དུ་མ་ངོས་འཕྲད་དུ་རིམ་པར་བྱུང་
བ་རྣམས་ཀྱི་འདོད་དོན་ཡང་བསྒྲུབས། སྔོན་རྒྱལ་བས་ཆོས་འཁོར་བར་པ་བསྐོར་བའི་དུས་ཆེན་
གྱི་ཉིན་རྗེ་བཙུན་བྱམས་ཆེན་གྱི་ཕྱག་མཚན་དུ་གསེར་ཟངས་ཀྱི་སྤྱི་བླུགས་གསར་དུ་ཕུལ་ཏེ་མཆོད་
266



པའི་སྤྲིན་ཕུང་རྒྱ་ཆེན་པོ་སྤྲོས་ནས་བསྟན་པ་རྒྱས་པའི་སྨོན་ལམ་རྣམ་པར་དག་པ་བྱས། དེ་ཉིན་
འདུས་པ་རྒྱ་མཚོར་ཡང་མང་ཇ་བཟང་པོ་ཞུས་པའི་ཐོག་ངེད་རང་ཚོགས་དབུར་ཕྱིན་ཏེ་རྒྱ་ཇའི་
མཆོད་པ་འདྲེན་སྤྱད་ཟངས་ལྕིར་བཟོ་བཀོད་ཕུན་སུམ་ཚོགས་པ་བརྒྱ་ཕྲག་གཅིག་གསར་འབུལ་
དང་བསྟུན་འདུས་པའི་ཚོགས་དང་ལྷན་ཅིག་ཤིས་པ་བརྗོད་པའི་མེ་ཏོག་གི་ཆར་ཕབ། དགེ་
འདུན་ཉིས་སྟོང་བདུན་བརྒྱ་བརྒལ་བར་བསོད་ནམས་ཁ་བཏགས་ལེགས་པ་རེའི་ཕྱག་འགྱེད་
རྣམ་གཞག་དང་བཅས་པའི་བསྙེན་བཀུར་ཡང་དག་པ་ཞུས། ཉེར་ལྔའི་ཉིན་གཅེན་ལུང་ཆོས་རྗེ་
བསོད་ནམས་དཔལ་བཟང་གིས་འདུས་ཚོགས་སུ་མང་ཇ་འགྱེད་བཅས་ཀྱི་བསྙེན་བཀུར་བསྟབས་
པའི་ཚོགས་དབུར་བོས་ཏེ་རིང་འཚོའི་མཎྜལ་དངོས་འབུལ་དཔངས་མཐོ་བ་བཅས་བྱུང་། ཟླ་བ་
བཞི་པའི་ཚེས་བཅོ་ལྔར་ཆོས་གྲྭ་ཆེན་པོ་འདི་ཁའི་མཆོད་ཁང་རྣམས་སུ་སྟོང་མཆོད་དང་། ཁྲོ་
ཕུར་མ་ཕམ་རྒྱལ་བའི་དབང་པོར་མཆོད་འབུལ། དགེ་འདུན་རྣམས་ལ་མང་ཇ་འགྱེད་བཅས།
སྣར་ཐང་དུ་ཡང་སྣ་ལྔའི་མཆོད་པ་སྟོང་རྩ། དགེ་འདུན་རྣམས་ལ་མང་ཇ་འགྱེད་དང་བཅས་པ་
ཕུལ། ཉེར་བཞིའི་ཉིན་གུང་ཚིགས་ཐོག་བཀའ་དྲིན་མཚུངས་མེད་སློབ་དཔོན་རྡོ་རྗེ་འཛིན་པ་
ཆེན་པོ་བློ་བཟང་དོན་གྲུབ་པའི་ཞལ་སྔ་ནས་སྤྱན་དྲངས་ཏེ་གསོལ་སྟོན་ཞུས་པར། རྒྱུན་རིང་
པོའི་བར་མདོ་སྔགས་ཀྱི་ཟབ་གནད་མང་པོར་གསུང་བཤད་སོགས་ཆོས་ཀྱི་འབེལ་གཏམ་དང་།
བསྟན་འགྲོར་ཕན་བདེ་བསྒྲུབ་དགོས་པའི་རྒྱུ་མཚན་ལ་སོགས་པ་འཕྲལ་ཕུགས་ཀྱི་བསླབ་བྱ་དུ་མ་
སྩལ་ཞིང་། དེ་སྐབས་སྐུ་ཁམས་མི་དྭངས་པ་མེད་ཀྱང་ཉེར་ལྔའི་ཉིན་གཟིམ་ཆུང་ཕུན་ཚོགས་
ཀུན་གཟིགས་སུ་གཟུགས་སྐུའི་བཀོད་པ་ཆོས་ཀྱི་དབྱིངས་སུ་བསྡུས་ཏེ། དགུང་ཞག་བདུན་གྱི་
བར་ཐུགས་དམ་འོད་གསལ་གྱི་ངང་དུ་ཞུགས་པར། མཆོད་པ་བླ་ན་མེད་པ་དང་བཅས་གསང་
སྔགས་རྒྱལ་བ་གྲྭ་ཚང་ནས་མདོ་སྔགས་ཟུང་འབྲེལ་གྱི་དགེ་བའི་བཤེས་གཉེན་བརྒྱད་ཀྱིས་ཐུགས་
དམ་ཟབ་མོའི་གསོལ་འདེབས་མཛད་པར་རྒྱུན་པའི་ཞབས་ཏོག་ཡོན་བཟང་པོ་དང་བཅས་པའི་
བསྙེན་བཀུར་དང་། མཆོག་གསུམ་དམ་པའི་རྟེན་རྣམས་ལ་མཆོད་འབུལ། རིག་གྲོལ་གྱི་ཡོན་
ཏན་བརྒྱད་དང་ལྡན་པའི་འདུས་པ་རྒྱ་མཚོར་མང་ཇ་དུ་མ་དང་དངུལ་སྲང་ཉིས་བརྒྱ་ལྔ་བཅུའི་
ཕྱག་འགྱེད། གསང་སྔགས་རྒྱལ་བ་གྲྭ་ཚང་དུ་འདུས་པའི་ཆོ་ག་ཉིན་གང་མཛད་པའི་ཞབས་ཏོག
།སྣར་ཐང་དང་བྱང་ཆེན་གཉིས་སུ་མང་འགྱེད་རྣམ་གཞག་དང་བཅས་པ། གཞན་ཡང་དགོན་
རི་ཁྲོད་ཀྱི་སྡེ་དང་བཅས་པ་དུ་མར་མང་འགྱེད་རྣམ་གཞག་དང་བཅས་པ་ཕུལ་བས་མཚོན་
267



དགོངས་རྫོགས་འདས་མཆོད་ཀྱི་ཞབས་ཏོག་བླ་མེད་བསྒྲུབས། འདི་སྐབས་ཐོར་ཁོ་དཔོན་མོ་ཨ་
དར་དང་། ཕུན་ཚོགས་རྒྱ་མཚོའི་སྲས་རབ་བརྟན་དབང་པོ་སོགས་རིམ་བཞིན་འབྱོར་པ་སོ་སོ་
ནས་དངོས་པོའི་སྐྱེས་རྒྱ་ཆེ་བ་དང་དགེ་འདུན་ལ་མང་འགྱེད་བཅས་བསྟར་ཞིང་། ཚེ་དཔག་
མེད་ལྷ་གཅིག་བུམ་གཅིག་གྲུབ་རྒྱལ་ལུགས་དང་། རྟ་མགྲིན་ཡང་གསང་སྐྱེར་སྒང་ལུགས་ཀྱི་རྗེས་
གནང་ཞིག་དགོས་ཚུལ་བྱུང་བ་བཞིན་བགྱིས། ཟླ་བ་ལྔ་པའི་ཚེས་བཅུ་བཞི་ནས་སྨོན་ལམ་ཆེན་
མོ་ཚུགས་པའི་གོས་སྐུའི་ཞལ་བལྟ་བར་ཉི་འོད་སྟེང་དུ་ཕྱིན་ཏེ་མགོན་ཁང་པ་རྣམས་དང་ལྷན་
ཅིག་ཡན་ལག་བདུན་པ་འཕུལ་བ་སོགས་བྱས། ཚེས་བཅུ་བཞི་ལ་ཐོར་ཁོ་མཚོ་རྒྱལ་འཁོར་བཅས་
ལ་སྒྱུར་བར་གནས་པའི་སྦྱོར་བ་དང་། ཕྱི་ཉིན་དངོས་གཞིའི་སྡོམ་པ་ཕོག །ཟླ་བ་དྲུག་པའི་ཚེས་
ལྔ་ལ་ཐོར་ཁོ་མཚོ་རྒྱལ་འཁོར་བཅས་ལ་སྒྲོལ་དཀར་ཡིད་བཞིན་འཁོར་ལོའི་རྗེས་གནང་དང་།
གདུགས་དཀར་སྒྲུབ་ཐབས་ཀྱི་ལུང་དགོས་ཚུལ་བཞིན་བྱས། ཚེས་བཅོ་ལྔའི་ཉིན་སྦྱོར་བ་དང་ཕྱི་
ཉིན་དངོས་གཞི་བཅས་དབྱར་གནས་སྔར་བཞིན་ཚུགས་པར་འདུས་པ་རྒྱ་མཚོར་བསྙེན་བཀུར་
ཕུན་སུམ་ཚོགས་པ་བསྟབས་ཤིང་། གཞན་ཡང་རི་ཁྲོད་ཁག་སོགས་ལ་མང་ཇ་འགྱེད་བཅས་སྔར་
རྒྱུན་བཞིན་ཕུལ། ཟླ་བ་བདུན་པའི་ཚེས་བཅུ་གཉིས་ལ་གསང་སྔགས་རྒྱུད་པ་གྲྭ་ཚང་པ་རྣམས་
ལ་རྣམ་འཇོམས་ཀྱི་རྗེས་གནང་ཞིག་དགོས་གསུང་བ་དགོངས་བཞེད་བཞིན་དང་། ཉེར་ལྔའི་
ཉིན་ཆོས་ཁྲིམས་གསར་རྙིང་སོགས་སེར་སྐྱ་དུ་མར་ངོས་འཕྲད་བཏང་། ཁྲུམས་ཟླའི་ཚེས་གཅིག་
ལ་སློབ་དཔོན་རྣམ་པ་སོགས་དགག་ཆུང་སྟོན་མོར་བྱོན་པ་དང་བསྟུན་སེར་སྐྱ་དུ་མར་ངོས་འཕྲད་
དང་། ཚེས་བཅོ་ལྔའི་ཉིན་ཆོས་ཁྲིམས་རྙིང་པ་གཉིས་ལ་སྟེར་ཆ་བསྟབས་ཐོག་ངོས་འཕྲད་དོན་
དུ་གཉེར་བ་དུ་མའི་འདོད་དོན་བསྒྲུབས་ཤིང་། ཐོར་ཁོ་མཚོ་རྒྱལ་འཁོར་བཅས་སོགས་ལ་ཐོན་
ཆས་དང་། དེ་དུས་ཀྱང་ངོས་འཕྲད་དུ་འོངས་《 འོང་》པ་དུ་མའི་འདོད་དོན་བསྒྲུབས། ཟླ་བ་
དགུ་པའི་ལྷ་བབས་དུས་ཆེན་ཐོག་ཇོ་ཤཱཀ་རྣམ་གཉིས་སོགས་དང་། གསེར་གདུང་རིན་པོ་ཆེ།
དགའ་ལྡན་དངུལ་གདུང་རིན་པོ་ཆེ། རྭ་སྒྲེང་གི་ཇོ་བོ་འཇམ་པའི་རྡོ་རྗེ། ཆོས་གྲྭ་ཆེན་པོ་འདི་
ཁའི་མཆོད་ཁང་རྣམས་དང་བཅས་པར་མཆོད་འབུལ་ཀྱི་ལྷ་བཤོས་རྒྱུར་རྩོམ་ཁལ་བརྒྱ་ཕྲག་བཞི་
བརྒལ་བ། མེ་ཏོག་རྒྱུར་འབྲུ་ཁལ་བརྒྱ་ཕྲག་གཉིས་དང་སུམ་ཅུ། བདུག་སྤོས་དྲི་བཟང་དམར་
སེར་རེང་བུ་བརྒྱ་ཁྲེས་དགུ་བཅུ་སྐོར། གུར་ཀུམ་ཉག་ལྔ། སྙན་ཤལ་ཁ་བཏགས་ཆེ་ཆུང་སྣ་
ཚོགས་ལྔ་བཅུ་ང་བདུན་རྣམས་ཕུལ་ཞིང་། ཆོས་གྲྭ་ཆེན་པོ་འདིས་མཚོན་གཙང་རོང་ཁུལ་གྱི་
268



དགོན་བརྒྱ་ཕྲག་ལྷག་པར་དགེ་འདུན་སུམ་ཁྲི་ཉིས་བརྒྱ་དང་གསུམ་ལ་མང་ཇ་སྦྱོར་སྦྲེལ་དེའི་
བསྙེན་བཀུར་བསྟབས་ཏེ་བསྟན་འགྲོར་ཕན་བདེ་འབྱུང་ཐབས་སོགས་སྤྱི་སྒེར་གྱི་རིམ་གྲོར་
དམིགས་ཞལ་འདོན་སྒྲོལ་མ་དང་། གདུགས་དཀར། ཚེ་གཟུངས། ཤེར་སྙིང་བཅས་མཛད་
པའི་ཡོན་འགྱེད་དུ་བྲེ་ཚད་ཀྱི་འབྲུ་ཁལ་ཆིག་འབུམ། བཞི་ཁྲི་བདུན་སྟོང་། དགུ་བརྒྱ་ཉེར་
གསུམ་ཐོབ་པའི་གོས་དར། སེར་སྐྱའི་གྱོན་པ། རྟ་སོགས་སྣ་ཚོགས་དགེ་འདུན་ཞལ་གྲངས་དང་
བསྟུན་ཏེ་སོ་སོར་ཕུལ། གཞན་ཡང་གཙང་རོང་ཁུལ་གྱི་རྡོ་ལྷ། མཆོད་རྟེན། མ་ཎི་སོགས་
གཟུངས་སྔགས་ཀྱི་རིགས་རྣམས་ལ་ཚོན་རྩི་དང་། སྐུ་དཀར་སོགས་གསོལ་བའི་ལས་བྱེད་བྲིས་
པས་མཚོན་ཚང་མར་ཡོན་འབྲུར་ཕབ་སྔོན་མ་དང་མཚུངས་པ་བསྟར། ཟླ་བ་བཅུ་པའི་ནང་དུ་
ཨ་མདོ་བ་མང་དུ་འབྱོར་པས། གསེར། ཛ། རྟ་སོགས་ཀྱི་སྐྱེས་དུ་མ་དང་། གཞན་ཡང་ཁམས་
སོག་གི་འགྲུལ་པ། དབུས་གཙང་སོགས་ཕྱོགས་མཐའ་དག་ནས་ངོས་འཕྲད་དོན་གཉེར་གྱི་སྐྱེ་བོ་
ཟམ་མི་ཆད་པར་བྱུང་བ་རྣམས་ཀྱི་འདོད་དོན་རིམ་པར་བསྒྲུབས་ཏེ་སྟེར་ཆ་སོགས་བྱས། ཟླ་བ་
བཅུ་གཅིག་པ་དང་བཅུ་གཉིས་པའི་ནང་དུ་ཡང་འཕྲད་མི་བར་མ་ཆད་པ་བྱུང་བ་རྣམས་ཀྱི་
འདོད་པ་རིམ་པར་བསྐངས་ཏེ་སོ་སོར་དངོས་པོའི་སློག་ཆ་དང་། དགོན་ཁག་གྲྭ་རིགས་ཚང་མ་
བྱོན་པ་རྣམས་ལ་མང་འགྱེད་བཅས་ཕུལ། གཞན་ཡང་ངོས་ཀྱི་རིམ་གྲོར་དམིགས་ཆོས་གྲྭ་ཆེན་པོ་
འདི་ཁའི་ཚོགས་ཆེན་དུ་དགུན་ཆོས་དང་པོའི་ཐོག་རྟ་བདུན་ཅུ་དོན་དྲུག་དང་། དགུན་ཆོས་
གཉིས་པའི་ཐོག་དངུལ་སྲང་ཉིས་བརྒྱ་བརྒྱད་ཅུ་སྐོར་རྣམས་ཀྱི་སྤྱི་འགྱེད། སྔགས་གྲྭ། དགའ་
ལྡན་རབ་རྒྱས། དབེན་དགོན་རྣམས་སུ་ཆོས་སྲུངས་ཀྱི་བསྐང་གསོ། ཚོ་བསྡུས་དགེ་འདུན་བརྒྱ་
ཕྲག་དུ་མས་བཀའ་འགྱུར་གསུང་སྒྲོགས་བཅས་ཟླ་བ་མང་པོ་མཛད་པར་ཞབས་ཏོག་ཡོན་སོགས་
ཀྱིས་མཉེས་པར་བྱས། ཚེས་བཅུ་དགུ་ལ་སོག་མོ་གསུམ་ལ་དགེ་བསྙེན་བར་མ་རབ་བྱུང་དགེ་
ཚུལ་གྱི་སྡོམ་པ་བཅས་རིམ་ཅན་དུ་པོག་ཅིང་། གཞན་ཡང་སྔ་ཕྱིར་བསྙེན་གནས་ཀྱི་སྡོམ་པ་ཉིན་
ཞག་ཕྲུགས་རེ་དང་། ཟླ་བ་བྱུང་ངོ་ཅོག་གི་ཉ་སྟོང་ཚེས་བརྒྱད་ལ་ལེན་པ་སོགས་དུ་མ་དང་།
དགེ་བསྙེན་རྐྱང་པ་དང་། སྨྱུང་བར་གནས་པའི་སྡོམ་པ་ལེན་མི་ཁ་ཤས་ཀྱང་བྱུང་བ་རྣམས་སྡོམ་
པའི་གནས་ལ་བཀོད་ཅིང་། ཁྱད་པར་ལོ་འདི་ནང་དུ་ཡང་དགེ་ཚུལ་གྱི་སྡོམ་པ་དོན་གཉེར་བ་ལྔ་
བརྒྱ་དང་ལྔ་བཅུ་རྩ་བཞི་བྱུང་བ་སྡོམ་པའི་གནས་ལ་བཀོད་པས་མཚོན་སྔ་ཕྱིར་དགེ་ཚུལ་གྱི་སྡོམ་
པ་དོན་དུ་གཉེར་ནས་བྱུང་བ་རྣམས་ཀྱི་ནང་ན་འགའ་ཞིག་བར་མ་རབ་བྱུང་ཡན་སྔོན་དུ་སོང་བ་
269



ཡོད་འདྲ་ནའང་། ཕལ་ཆེར་སྡོམ་པ་ཐམས་ཅད་བདག་ཉིད་ལས་ཐོབ་ཏུ་རེ་ནས་རྒྱུ་མཚན་དྲིས་
ཀྱང་ལན་དྲང་པོར་འདེབས་དཀའ་བ་དང་། རབ་བྱུང་ཡན་སྔོན་དུ་མ་སོང་བའང་དུ་མ་འདུག་
པ་ནས་དབྱེ་འབྱེད་དཀའ་ཞིང་། དེ་དག་སྔོན་དུ་མ་སོང་བར་དགེ་ཚུལ་གྱི་སྡོམ་པ་འབོག་མི་རུང་
བ་ཡང་མདོ་རྩ་བར། དགེ་བསྙེན་ཉིད་དང་། དགེ་ཚུལ་ཉིད་དང་། དགེ་སློང་ཉིད་དག་གིས་སྔ་
མ་བསྙེན་པར་མ་རྫོགས་པར་ཕྱི་མ་མི་བྱའོ། །ཞེས་གསུངས་པས་སྔ་ཕྱི་ཐམས་ཅད་དུ་དགེ་བསྙེན་
ནས་བཟུངས་དགེ་ཚུལ་གྱི་བར་རིམ་ཅན་དུ་ཕོག་ཅིང་། གཞན་ཡང་ཁམས་སོག ། དབུས་
གཙང་། མངའ་རིས་སོགས་ཕྱོགས་མཐའ་དག་ནས་བསྟན་པ་རིན་པོ་ཆེར་ཞུགས་ལ་ཡོངས་སུ་
རྫོགས་པ་བསྙེན་པར་རྫོགས་པའི་སྡོམ་པ་དོན་དུ་གཉེར་བ་དྲུག་བརྒྱ་དང་སུམ་ཅུ་སོ་ལྔ་ལོ་འདི་
ནང་དུ་བྱུང་བ་རྣམས་ཀྱི་དགོངས་བཞེད་ཀྱང་རིམ་བཞིན་བསྐངས། ཕུན་ཚོགས་གླིང་དང་།
ཆོས་འཁོར་ལྷུན་པོ། གསེར་མདོག་ཅན། ཐུབ་བསྟན་རྣམ་རྒྱལ། ཞ་ལུ་སོགས་ནས། དབུ་མ་
རྩ་འགྲེལ། ཕར་ཕྱིན་གྱི་ཐལ་འཕྲེང་། བྱམས་ཆོས་སྡེ་ལྔ། འབུམ་པོ་ཏི་ག་པ། མཛོད་རྩ་
འགྲེལ། སྡོམ་གསུམ་རབ་དབྱེ། ས་པཎ་གྱི་རིག་《རིགས་》གཏེར། བུ་སྟོན་ཆོས་འབྱུང་།
དུས་འཁོར་བསྡུས་རྒྱུད་རྣམས་ཀྱི་རྒྱུགས་སྤྲོད་པ་བརྒྱད་བྱུང་བ་སོ་སོར་སྟེར་ཆས་མགུ་བར་བྱས་
ཤིང་། གཞན་ཡང་ལོ་འདི་ནང་དུ་མཆོག་གསུམ་དམ་པའི་རྟེན་ལ་གུས་མཆོད། དབུལ་ཞིང་
ཕོངས་པའི་ཚོགས་ལ་སྦྱིན་གཏོང་། ཆོས་གྲྭ་ཆེན་པོ་འདིས་མཚོན་པའི་དགེ་འདུན་ལ་ཕོགས་ཇ་
ཚུལ་འབུལ་དགོས། ཆོས་ཐོག་གསར་པར་ཕྱག་འགྱེད་སོགས་འཆར་ཅན་རྣམས་སྔར་རྒྱུན་
བཞིན་འཆག་མེད་ཕུལ། སྣ་ཚོགས་ཞེས་པ་ཆུ་ཕོ་རྟ་ལོ་གསར་དུ་ཚེས་པའི་སྔ་ཆར་ཉི་འོད་དུ་
མཆོད་གཏོར་དགའ་སྟོན་སོགས་སྔར་རྒྱུན་དང་། སྤྱི་སྒྱུར་དང་ཆོ་འཕྲུལ་སྨོན་ལམ་གྱི་ཚོགས་
དབུར་སྔར་རྒྱུན་ལྟར་ཕྱིན་ཏེ། ཁྲིམས་ལྡན་འདུས་པའི་ཚོགས་དང་ལྷན་ཅིག་བསྟན་འགྲོར་ཕན་
བདེ་བླ་ན་མེད་པ་འབྱུང་བའི་སྨོན་ལམ་རྣམ་པར་དག་པ་བཏབ། འདུས་པ་རྒྱ་མཚོར་བསྙེན་
བཀུར་ཞུ་མི་མང་བ་དང་། ཚེས་བཅུ་གསུམ་གྱི་ཉིན་མཆོད་ཁང་རྣམས་ཀྱི་མཆོད་མེར་མ་ཎི་དགེ་
བསྐུལ་བས་བསྐུལ་བའི་མར་དང་། གཞན་ཡང་དད་འབུལ་མང་དུ་བྱུང་བ་རྣམས་ཀྱི་དགེ་བ་
རྫོགས་པའི་བྱང་ཆུབ་ཏུ་བསྔོས་ཤིང་། ངོས་འཕྲད་དོན་གཉེར་གྱི་སྐྱེ་བོ་མཆོག་དམན་དུ་མ་བྱུང་
བ་རྣམས་ཀྱི་འདོད་དོན་ཀྱང་རྫོགས་པར་བྱས་ཤིང་། དེ་བསྟུན་གཅེན་ལུང་ཆོས་རྗེ་བསོད་ནམས་
དཔལ་བཟང་གིས་རྒྱལ་བ་སྲས་དང་བཅས་པ་ལ་མཆོད་འབུལ་དང་། བདག་ཉིད་རིང་འཚོའི་
270



གསོལ་འདེབས་སྨོན་ལམ་དང་འབྲེལ་བ་ཞིག་རྩོམ་དགོས་ཟེར་བ་བཞིན་བྱས་པ་ཡང་དེ་ཉིན་
འདུས་ཚོགས་ཀྱི་ཞལ་འདོན་དུ་བཅུགས་ཏེ་འདུས་པའི་སྡེ་དང་ལྷན་ཅིག་བདག་ཉིད་ཡུན་རིང་
གནས་པའི་བདེན་ཚིག་བརྗོད་ཅིང་། རྟེན་འབྱུང་གི་སྟེར་ཆ་དགེ་འདུན་ལ་མང་འགྱེད་བཅས་
དང་། སྡེ་སྲིད་རིན་ཆེན་རྩེ་བས་ཀྱང་འདུས་པ་རྒྱ་མཚོར་བསྙེན་བཀུར་ཕུན་སུམ་ཚོགས་པ་སྔར་
རྒྱུན་ལྟར་བྱུང་བ་རྣམས་ཀྱི་དགེ་བའང་བླ་ན་མེད་པའི་བྱང་ཆུབ་ཏུ་བསྔོས། འདི་སྐབས་ལོ་སྔ་
ཕྱིར་དགོངས་གཞི་ཇི་ལྟར་ཡང་གོང་ས་མཆོག་གི་སྤྲུལ་སྐུ་རིན་པོ་ཆེས་མཛད་པ་ཚུལ་སྟོན་ཅི་
རིགས་པའི་བརྗོད་གླེང་སྣ་ཚོགས་ཤིག་བྱུང་བར། ་ བསྟན་འགྲོ་ཡོངས་ཀྱི་ཕན་བདེའི་རྩ་བ་ནི་
བསྟན་འཛིན་གྱི་སྐྱེས་ཆེན་དམ་པ་རྣམས་ཀྱི་ཐུགས་རྗེའི་མཛད་འཕྲིན་ལ་རག་ལས་པ་དང་། དེ་
ཡང་གདུལ་བྱའི་ཡུལ་ལ་མོས་བློ་བཞིན་འཇུག་པ་ཆོས་ཉིད་ནས་གསན་གཟིགས་དང་། ཚོགས་
དབུ་ལེ་ཚན་ལ་ཕེབས་པའི་དམ་པ་ཆོས་ཀྱི་འཁོར་ལོ་བསྐོར་བ་སོགས་མཛད་པ་རྣམ་ཐར་མཐའ་
དག །མཁན་ཆེན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོ་བཞིན་གྱི་ཚུལ་བཞེས་
བསྟན་འགྲོ་མཐའ་དག་ལ་བརྩེ་བའི་སླད་དུ་ཐུགས་རྗེས་འཛིན་དགོས་པའི་ཞུ་ཡིག་རྟེན་འབྱུང་
དངུལ་གྱི་མཎྜལ་གསེར་གྱི་ཚོམ་བུས་སྤྲས་པས་མཚོན་དངོས་པོའི་ཚན་གྲངས་དཔངས་མཐོ་བ་
དང་། དེ་མཐུན་སྡེ་སྲིད་རིན་པོ་ཆེར་ཡང་ཞུ་ཡིག་རྟེན་ལྡན་བཅས་ལོ་སྔོན་མ་ཟླ་བ་བཅུ་པའི་
ནང་དུ་དགེ་སློང་འདར་པ་ཅན་རྫོང་ལྟ་བྱས་ཤིང་། འདི་ལོ་ཟླ་བ་དང་པོའི་ནང་དུ་ཡང་གཟིམ་
ཆུང་ཞབས་བརྟན་ཞིག་འབུལ་བ་དང་བསྟུན། གོང་ཞབས་རིན་པོ་ཆེའི་མཛད་པ་ཚུལ་སྟོན་སྐོར་
ལ་སྔར་བཞིན་གསོལ་འདེབས་ནན་ཆགས་ཀྱི་ཞུ་ཡིག་ཟུར་པ། རྟེན་འབྱུང་གི་འབུལ་རྟེན་དངུལ་
གྱི་མཎྜལ་གསེར་གྱི་ཚོམ་བུ་དང་བཅས་པས་མཚོན་ཚན་གྲངས་དཔངས་མཐོ་བ་དང་བཅས་
མགྲོན་གཉེར་གཞོན་པ་བློ་བཟང་དར་རྒྱས་རྫོང་ལྟ་བྱས། ཟླ་བ་གསུམ་པའི་ཚེས་བཅུ་གཅིག་ལ་
ཐོར་ཁོད་ཀྱི་དཔོན་མོ་གཅིག་དང་བཅས་གསུམ་དགེ་ཚུལ་མར་བསྒྲུབས་ཤིང་། དཔྱིད་ཆོས་
གཉིས་པའི་གསོལ་ཕོགས་ཇ་ཚུལ་འགྱེད་སོགས་ཀྱང་སྔར་བཞིན་ཕུལ་ཐོག་འདུས་སྡེ་དང་། རི་
ཁྲོད་ཁག་བཅས་ནས་དབང་ལུང་རྗེས་གནང་སོགས་དགོས་ཚུལ་ནན་ཆེ་བ་སྔ་ཕྱིར་བྱུང་བ་བཞིན་
དཔལ་གསང་བ་འདུས་པ་མི་བསྐྱོད་པ་དང་། བདེ་མཆོག་ལཱུ་ཨི་པ། འཇིགས་བྱེད་ལྷ་བཅུ་
གསུམ་མ་རྣམས་ཀྱི་དབང་གི་སྔོན་འགྲོ་དངོས་གཞི་དང་བཅས་པ་དང་། བདག་ཉིད་ལ་གསོལ་
བ་འདེབས་པ་བླ་མའི་ཐུགས་རྗེའི་ཆར་རྒྱུན་བསྐུལ་བའི་སྤྲིན་སྒྲ་དང་། འཇམ་དབྱངས་ཆོས་སྐོར་
271



གྱི་ལུང་བཅས་ཕུལ། ཉེར་བརྒྱུད་ཀྱི་ཉིན་རི་ཁྲོད་པ་རྣམས་དང་ཕྱོགས་མཐའ་དག་ནས་འོངས་
པའི་སེར་སྐྱའི་ཚོགས་སུམ་བརྒྱ་བརྒལ་བར་ངོས་འཕྲད་བཏང་ཞིང་། སོ་སོར་ལན་འདེབས་དང་
རི་ཁྲོད་པ་རྣམས་ལ་མང་འགྱེད་བཅས་ཆོས་དང་ཟང་ཟིང་གི་སྒོ་ནས་བཞེད་དོན་བསྒྲུབས། ས་
ག་ཟླ་བའི་དུས་ཆེན་དང་བསྟུན་སྒྲུབ་སྡེ་ཆེ་ཁ་གསུམ་དུ་སྨྱུང་གནས་ཀྱི་ཆོ་ག་ཟླ་ཕྱེད་སྐོར་རེ།
རྒྱུད་གྲྭར་ཆོས་སྲུངས་སྤྱི་དང་མགོན་ཆོས། ལྷ་བེག་ལ་སྒེར་བསྐང་། ལས་བཞིའི་སྦྱིན་སྲེག། །
མཇུག་ཏུ་བཟློག་ཆེན། ཚོ་བསྡུས་དགེ་འདུན་བརྒྱ་ཕྲག་གིས་གསུང་སྒྲོགས། དབེན་དགོན་དང་
དགའ་ལྡན་རབ་རྒྱས་སུ་རྡོ་རྗེ་སེམས་དཔའི་སྒོམ་བཟླས་དང་། སཙྪ་འདེབས་པ་སོགས་ཟླ་སྦྲེལ་
མཛད་པར་བསྙེན་བཀུར་ཡང་དག་བསྒྲུབས། དེ་ཉིན་སྡེ་སྲིད་རིན་པོ་ཆེ་ནས་གསུང་ཤོག་སྐྱེས་
བཟང་པོ་དང་བཅས་འབྱོར་པས། གོང་ཞབས་རིན་པོ་ཆེ་ནས་རང་ཉིད་དུའང་དབྱེར་མེད་
ཕེབས་པ་སོགས་གོང་མའི་བག་ཆགས་ཀྱིས་ཐུགས་རྗེས་བཟུང་ནའང་། གོང་སར་རང་གི་མཛད་
པའི་ཆར་ཅི་ཞུས་ཀྱང་གསན་བཞེད་མེད་ཅིང་བློས་མི་འཁྱུད་པའི་བཀའ་ཕེབས་པ་སོགས་དེ་ཁར་
གཞན་དང་མི་འདྲ་བའི་ཐུགས་འདུན་འདུག་པས་དངོས་ཀྱིས་སྙན་འབུལ་དང་། དེ་ཐོག་དགུང་
ལོའང་ཉི་ཤུར་ཕེབས་པ་བཅས་ཐུགས་རྫོགས་ཤིག་བཞེས་ན་བསམས་སྙན་འབུལ་ཡང་ཡང་ཞུས་
ཀྱང་བླ་མ་ལོས་མཇལ་གསུང་བ་ལས་དུས་ཞུས་པར་གསལ་མི་གནང་བ་ཞིག་གིས་རིམ་འགྱངས་
བྱུང་བར། ཉེ་ལམ་འོ་ན་དེ་ཁ་བྱས་ཆོག །ང་རང་གིས་ཀྱང་ཞུ་ཡིག་དང་བཅས་གདན་འདྲེན་
པར་གཏོང་གནང་བའི་ལྐོག་གཞོན་བློ་བཟང་དོན་ཡོད་གནང་སོང་ཚུལ་དགོངས་ཟབ་དཔྱད་
བཟོ་དཀའ་བའི་གསུང་ཤོག་བཀའ་ངག་རིམ་པར་འབྱོར་ཞིང་། དེ་མཚུངས་ཟླ་བ་དེ་ཁའི་མཇུག་
ཙམ་ལ་གོང་ས་ཐམས་ཅད་མཁྱེན་པ་ཆེན་པོའི་ཐུགས་ཐམ་ཕེབས་པར། དེ་ཀ་ནས་ཀྱང་བཀའ་
རིམ་པར་ཕེབས་བྱུང་བར་ཞུ་ལན་ཕུལ་བ་ལྟར་ངེད་རང་གོང་མའི་ཤུལ་ཟིན་ཚོགས་དབུ་སོགས་བློ་
འདོད་ཅིག་མི་འདུག་སྟེ། སྡེ་པས་དེ་ཁ་སྤྱན་འདྲེན་ཆོས་བཀའ་སོགས་དགོས་རང་ཟེར་བར་བླ་
མ་མཇལ་བར་མི་སྤྲོ་རྒྱུ་ཡང་མི་འདུག་པས། གདན་འདྲེན་པར་འདི་པ་སོང་བ་ཆར་ཆུ་མ་རྒྱས་
གོང་ལ་ཕྱིར་ཕེབས་ཆོག་འདུག་པས་ཡོང་དགོས་ཚུལ་ལྐོག་ནས་བཅས་འབྱོར་ཡང་། བབས་མ་
ལེགས་གཤིས་འགྲོ་མ་འདོད་ནས་ཅུང་ཟད་ཁམས་མ་བདེ་ཚུལ་གྱིས་སླར་མི་རིང་བར་ཡོངས་
《ཡོང་》ཆོག་པ་སོགས་ཀྱི་བསེད་བཀྲོལ་ཞུ་ཡིག་རིམ་པར་ཕུལ་ཀྱང་། པཎ་ཆེན་ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་སྐུ་གདུང་རིན་པོ་ཆེས་དབུས་ནང་རྟེན་རྣམས་མཇལ་བ་
272



བཅས་ཆིབས་བསྒྱུར་རྩིས་ཕེབས་པར། མ་གཞི་སྐྱེས་ཆེན་དམ་པའི་ཞབས་ཀྱིས་བཅགས་ན་
བསྟན་འགྲོའི་དཔལ་དུ་འགྱུར་བ་ལས་མ་མཆིས་ཀྱང་། ད་ལམ་ཅུང་ཟད་འགྱངས་པའི་ཉེར་ལེན་
ལྟ་བུས་ཡར་ཆིབས་བསྒྱུར་ཚེ་གང་ནས་ཀྱང་སྐབས་སུ་མ་ཆེ་བས་འཕྲལ་དུ་བཅར་ཆོག་པའི་ཞུ་
ཡིག་རིམ་ཅན་དང་དགེ་སློང་འདར་བ་རྫོང་སྟ་བྱས་ངོས། ཟླ་བ་དྲག་《དྲུག་》པའི་ཚེས་གསུམ་
ལ་འདི་ཁ་ནས་རྟ་ཁ་བསྒྱུར་ཏེ་དབེན་དགོན་དང་དགའ་ལྡན་རབ་རྒྱས་གཉིས་སུ་བཅགས་མལ་རེ་
བྱས། བྱང་བརྒྱུད་བྱེད་རྩིས་ཡིན་ཀྱང་། དགའ་ལྡན་རབ་རྒྱས་སུ་སླེབས་ཐོག་དགེ་སློང་ཕྱིར་
འཁོར་བར། ཆིབས་བསྐྱིལ་ཞུ་མ་ཐུབ་པའི་ཆིབས་བསྒྱུར་ལ་ཐག་ཆད་འདུག་གཤིས། དགའ་
ལྡན་རབ་རྒྱས་ནས་རོང་ལམ་བརྒྱུད་ཕྱིན་པའི་ཞག་གཉིས་སོང་མཚམས་ཡར་འབྲོག་འདབས་
ལུང་དུ་གོང་ས་ཐམས་ཅད་མཁྱེན་པ་བཞུགས་ཞག་གནང་ཐོག་མཇལ་འཛོམ་ཞུས་རྗེས་གོང་
ཞབས་རིན་པོ་ཆེས་ཉང་བརྒྱུད་ནས་ཕེབས། ངེད་འཁོར་བཅས་ཀྱིས་རོང་ཆེན་བརྒྱུད་ནས་
འོངས་པའི་ཕར་ཕྱིར་རྟ་ཐབ་ཀྱི་སྐྱེལ་བསུ་དང་། གསེར་མདོག་ཅན་པ་དང་དབེན་དགོན་དགའ་
ལྡན་རབ་རྒྱས་སོགས་ནས་རྟ་བསུ་སེར་འཕྲེང་། རིན་སྤུངས་རྫོང་དཔོན་གྱིས་རྟ་བསུ་རྫོང་སྟེང་
དར་འཕྱར་བསངས་དུད་བཅས་འདུག་པའི་རྟ་བསུ་བ་རྣམས་ལ་སྟེར་ཆ་དང་དགོན་ཁག་སོ་སོར་
མང་འགྱེད་བཅས་བསྟབས། དབེན་ས་ཆོས་ཀྱི་ཕོ་བྲང་དང་དགའ་ལྡན་རབ་རྒྱས་གཉིས་སུ་ཟླ་བ་
རེའི་བར་དུ་ཆོས་སྲུངས་སྤྱིའི་བསྐང་གསོ་མཛད་རྒྱུའི་རྒྱུན་པའི་ཞབས་ཏོག་ཕུན་སུམ་ཚོགས་པའི་
ཐོག་གྲྭ་པ་རེར་ཡོན་བཀྲ་ཤིས་ཁ་བཏགས་ལེགས་པ་རེ་བསྔོ་རྟེན་རྣམ་གཞག་བཅས་དང་། སོ་
སོར་སྦྱོར་འཇགས་ལ་གོས་བཟང་སྒྲིགས་ཀྱི་རྒྱལ་མཚན་ཚར། འཕན་ཆ་རེ། རྒྱུ་སྦུག་རྙིང་མ་
ཤུབས་བཅས་དང་སིལ་སྙན་ཆ་རེ་བཅས་ཕུལ། གཞན་ཡང་ལམ་བར་གྱི་མི་སེར་གཞས་བྲོ་པ་
རྣམས་ལ་སྟེར་ཆ་དང་། སློང་བ་པ་རྣམས་ལ་དངོས་པོ་སྣ་ཚོགས་བསྟབས་ཏེ་མགུ་བར་བྱས། དེ་
ནས་ཆོས་གྲྭ་ཆེན་པོ་ནས་གྲྭ་ཚང་ཁག །མི་ཚན་སོགས་ཀྱིས་རྟ་བསུ་དང་། འདུས་པ་རྒྱ་མཚོས་
མཆོད་པའི་ཉེར་སྤྱད་དུ་མ་ཐོགས་པའི་བསུ་འཕྲེང་། དར་འཕྱར། བསངས་དུད་ཀྱིས་མཁའ་
དབྱིངས་བྲེས་པ་དང་བཅས་ཚེས་བཅོ་ལྔ་ཉིན་གཟིམ་ཁང་རྒྱལ་མཚན་མཐོན་པོར་སླེབས། ཚེས་
ཉི་ཤུ་ལ་འདི་ཁ་ནས་མཛོད་པ་དང་སློབ་དཔོན་རྣམ་པས་《པའི་》དབུས། དགེ་སྐོས། སྐུ་སྐྱེ།
ལྷ་བཙུན། མི་ཚན་ཁག །དགོན་ལག་ཁུལ་གཏོགས་དང་བཅས་པ་དང་། གཞན་ཡང་གཞིས་
རྩེ་ཁུལ་གྱི་དགོན་སྒེར་ཚང་མས་ཆིབས་བསུ་སེར་འཕྲེང་། བདེ་ལེགས་དགའ་ཚལ་དུ་གསོལ་ཐབ་
273



ཀྱི་བསུ་བ། གཞུང་སྒེར་ཆོས་གཞིས་དང་བཅས་པའི་གཞས་བྲོ་པ། ཆོས་གྲྭ་ཆེན་པོ་ནས་འདུས་
པ་རྒྱ་མཚོས་མཆོད་པའི་ཉེར་སྤྱད་དུ་མ་ཐོགས་པའི་བསུ་འཕྲེང་། གཟིམ་ཁང་གྲྭ་ཤག་སོགས་
ཚང་མའི་སྟེང་དུ་དར་འཕྱར་དང་བཅས་སྤྱན་འདྲེན་པའི་བཀོད་པ་ཕུན་སུམ་ཚོགས་པས་སྐུ་
མདུན་བདར་ཏེ། གོང་ས་ཐམས་ཅད་མཁྱེན་པ་ཆེན་པོ་གཟིམ་ཁང་རྒྱལ་མཚན་མཐོན་པོར་
ཕེབས་ཤིང་། གསོལ་ཇི་བཞུགས་གྲལ་ཐོག །འདི་ཁར་རྒྱུན་གང་རིང་བཞུགས་ངོས་ཚོགས་
དབུར་ཕེབས་པའི་གསུང་ཆོས་སྩོལ་བ་དང་། དེ་ཐོག་ཞབས་བརྟན་མཎྜལ་ཕུལ་ཆོག་པ་དགོས་
ཚུལ་གྱི་གསོལ་བ་ནན་ཆགས་བཏབ་རུང་། དོན་སྨིན་གྱི་བཀའ་བཞེས་མ་བྱུང་ཞིང་། གོང་
ཞབས་རིན་པོ་ཆེ་སྐུ་དངོས་ཀྱི་མཛད་པ་ཚུལ་སྟོན་ཆར། ངེད་རང་ངོས་ནས་སྙན་འབུལ་ཞུས་
པར། མཁའ་ཁྱབ་ཀྱི་བསྟན་འགྲོ་སྤྱི་དང་ཁྱད་པར་རྗེ་བདག་ཉིད་ཆེན་པོའི་བསྟན་པ་རིན་པོ་ཆེ་
འཛིན་སྐྱོང་སྤེལ་གསུམ་གྱིས་མཚོན་བདག་སོགས་བསྟན་འགྲོ་མཐའ་དག་གི་རེ་གནས་སྐྱབས་
མགོན་གཞན་མ་མཆིས་པ་དང་། དེ་ཡང་སངས་རྒྱས་འཕགས་པ་རྣམས་སེམས་ཅན་གྱི་དོན་ལས་
གཡོ་བ་མི་མངའ་ཡང་ཞུ་བ་པོ་དང་གསུང་བ་པོའི་ཚུལ་བཞིན་རེ་བ་ནས། ཐུན་མོང་བའི་སྣང་
ངོར་མཛད་པ་ཚུལ་བསྟན་སྐོར་ལ། སྡེ་སྲིད་རིན་པོ་ཆེས་དབུས་རྒྱལ་ཡུམ། སེར་འབྲས་སོགས་
ནས་སྙན་འབུལ་དང་། བདག་ཉིད་ནས་ཀྱང་སྔོན་དུ་གསོལ་བ་རིམ་བཏབ་བཞིན། ཐུབ་བསྟན་
སྤྱི་དང་བྱེ་བྲག་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ། གཞུང་བསྟན་ལ་རྒྱུ་
བཅས་ལ་ཕན་པ་ཡེ་ཤེས་ཀྱི་གཟིགས་པས་དཔྱད་པ་ཡིན་ན་ཞུ་ཚོད་ཅི་ལ་ཐིངས་ཀྱང་། མཐའ་
དབུས་ཀྱི་གདུལ་བྱའི་སྣང་ངོར་བསྟན་འགྲོ་སྤྱི་སྒོས་ཐམས་ཅད་ཐུགས་རྗེས་མ་བོར་བའི་མཛད་པ་
རྣམ་ཐར་མཐའ་དག་མཁན་ཆེན་ཐམས་ཅད་མཁྱེན་གཟིགས་ཆེན་པོ་ཇི་བཞིན་གྱི་ཚུལ་བཞེས་
དང་། དམ་པ་ཆོས་ཀྱི་འཁོར་ལོ་བསྐོར་བའི་གསོལ་འདེབས་ནན་ཚགས་ཞུ་རྟེན་དངུལ་གྱི་མཎྜལ་
གྱིས་ཐོག་དྲངས་ཚན་གྲངས་དཔངས་མཐོ་བཅས་ཞུ་ཕྱག་འབུལ་གསུམ་བྱས་རུང་བཀའ་ཕེབས་
མ་གནང་ཞིང་། འུར་སྟབས་ཀྱི་རྣམ་པས་ཕེབས་ཏེ་ཉི་འོད་ཀྱི་ཕྱི་ནས་ཕྱག་གསུམ་དང་བླ་མའི་
བཀའ་བཅག་པ་མཐོལ་ལོ་བཤགས་གསུང་བ་གསུམ་སྤེལ་མར་གནང་ནས་ཕེབས་པ་སོགས་བྱ་
ཐབས་མ་བྱུང་བ་དང་། རྗེས་སུའང་ཞུ་ཡིག་རིམ་པ་བཅས་ཞུ་ནན་གང་ཆེ་བྱས་ཀྱང་མ་སྨིན་ཁར།
སྔར་ཐོབ་ཀྱི་རབ་བྱུང་དང་དགེ་ཚུལ་གྱི་སྡོམ་འབུལ་མ་སྨིན་ན་ངེད་བཀྲ་ཤིས་ལྷུན་པོ་རང་ལ་ཁ་
བལྟས་ཏེ་ལྕེབས་པ་དོན་འདམ་གའི་གསལ་དགོས་ཕེབས་པ་བློས་མ་འཁྱུད་པས། སྡེ་སྲིད་རིན་པོ་
274



ཆེ་ནས་གསོལ་བ་འདེབས་གྲོགས་སུ་རྫོང་སྟ་གནང་བ་དེ་མོ་སྤྲུལ་སྐུ། སེམས་དཔའ་སྤྲུལ་སྐུ།
སྟག་རྩེ་ཞབས་དྲུང་། རྒྱལ་སྲས་ལྷ་བཟང་། སེར་འབྲས་དགེ་གསུམ་གྱི་སློབ་དཔོན། སྤྱི་གཉེར་
རྣམས་དང་གྲོས་བསྟུན་ནས་མགྲིན་གཅིག་ཏུ་གསོལ་འདེབས་ཞུས་པ་དང་། སྒེར་གྱིས་རིམ་ཞུས་
བཅས་པར་བཀའ་ཕེབས་ཇེ་ཞན་ལས་མ་བྱུང་ཞིང་། སྔ་སོར་དེ་སྐོར་གྱི་གནས་ཚུལ་འབྲས་
སྤུངས་སྤྱི་སོར་སྩལ་བ་སྡེ་སྲིད་རིན་པོ་ཆེ་ནས་འདིར་གནང་བ་སོགས་དགོངས་གཞི་དཔྱད་དཀའ་
ཞིང་གླེང་སྣ་ཚོགས་དང་། དོན་འདམ་གའི་བཀོའ་མཐའི་རྡུགས་དེ་བཞིན་ཕེབས་པ་བཅས།
ཐུགས་རྫོགས་ལྟ་ཅི་སྨོས་རབ་བྱུང་སྔར་བཞེས་ཀྱང་ ཤུགས་མ་ཐུབ་ཀྱིས་འདོར་གནང་དང་།
མཐར་སྐུ་སྐྱ་ཆས་སུ་མི་བསྒྱུར་བ་དང་། མི་རིང་བར་རབ་བྱུང་ཐུགས་རྫོགས་བཞེས་ཏེ་ཆོས་ཀྱི་
འཁོར་ལོ་བསྐོར་བ་སོགས་མཁན་ཆེན་རྒྱལ་བའི་དབང་པོ་བཞིན་གྱི་ཚུལ་སྟོན་བཀའ་བཞེས་
གནང་དགོས་ཚུལ་ངེད་རང་གིས་དབུས་འདི་ཁའི་སློབ་དཔོན་རྣམ་པ། འདུས་སྡེ་དང་བཅས་
ནས་གསོལ་འདེབས་ཞུས་ཀྱང་མ་སྨིན་པ་སོགས་ནས། དེ་ལམ་སངས་འཕགས་ཀྱི་མཛད་པ་དེ་
ལྟར་དགོངས་པ་གང་ལ་གཏད་པ་ཡིན་ཀྱང་། སླར་མི་རིང་བར་བསྟན་འགྲོའི་ཕན་བདེར་
དགོངས་པའི་ཐུགས་རྫོགས་བཞེས་ཤིང་ཆོས་ཀྱི་འཁོར་ལོ་བསྐོར་དགོས་པའི་སྙན་འཇགས་དང་
སྡེ་སྲིད་རིན་པོ་ཆེར་ཡང་དེ་ཁ་བཞིན་གྱི་གནས་ཚུལ་ཕུལ། གཞིས་རྩེར་ཞག་བཅུ་བདུན་བཞུགས་
རིང་འདི་ཁར་ཕེབས་སྐབས་ངོས་ལ་གནང་སྐྱེས་བཟང་པོ་དང་། འདུས་སྡེར་འགྱེད་སྣ་གསུམ་
བཅས་བསྙེན་བཀུར་བླ་མེད་གནང་། འདི་སྐབས་ཐམས་ཅད་མཁྱེན་པ་དགེ་འདུན་རྒྱ་མཚོའི་
རྣམ་ཐར་རྗེ་རང་ཉིད་ཀྱིས་མཛད་པ་ཡོངས་རྫོགས་དང་། དགེ་སློང་གི་བསླབ་བྱ་ནས་ཤོག་བུ་ཁ་
ཤས། ཡེ་ཤེས་མགོན་པོའི་རྗེས་གནང་བར་ཆད་ཀུན་སེལ། བདེ་མཆོག་རྩ་རྒྱུད་ཡོངས་རྫོགས་
དང་། སླར་ཡང་རྟེན་འབྲེལ་གྱི་ཁྱད་པར་ལ་བསམས་བདེ་མཆོག་རྩ་རྒྱུད་ཀྱི་དབུ་ནས་བླངས་ཏེ།
ཚིག་སྒྲ་ལེགས་པའི་བར་གྱི་ལུང་འབུལ་བཅས་པས་ཐུགས་བཞེད་བསྐངས། གཞན་ཡང་འདི་
ཁར་བཞུགས་རིང་གསོལ་སྟོན་རྒྱས་བསྡུས་ཀྱི་བསྙེན་བཀུར་དང༌། ཟླ་བ་དྲུག་པ་རྟིང་མའི་ཚེས་
གཉིས་ཀྱི་ཉིན་གསོལ་སྟོན་རྒྱས་པའི་ཐོག །མཇལ་རྟེན་དང་ཞབས་བརྟན་རྟེན་འབྱུང་གི་འབུལ་
བ་དུས་གཅིག་ཏུ་ཕུལ་བའི་མཇལ་རྟེན་དུ་བཀྲ་ཤིས་པའི་ཁ་བཏགས་ཉིན་བདེ་མ་ཟུང་འབྲེལ།
གོས་བཟང་གི་བླ་བྲེ། དངུལ་རྟ་རྨིག་མ། གསེར་ཐུམས། དངུལ་སྤྱད་སྣ་ཚོགས། མགྱོགས་
འགྲོ་བཅུ་གཅིག་ལ། གསེར་སྒ། དངུལ་སྒ། ར་མ་ལུག །སྒ་དམར་ལྕགས་ཤན་མ། - སོག་སྒ་
275



སོགས་ཆས་ཆ་འགྲིག་གིས་སྤྲས་པ་དང་། རྟ་རྐྱང་གསུམ་གྱིས་མགོ་བྱས་པའི་བཟང་གོས། ལིང་། །
འགང་། བྱང་སྨན། རྒྱ་བལ་གྱི་རས་སོགས་བསྒྲིགས་པའི་ཚན་གྲངས་ཉེར་ལྔ་དང་། ཞབས་
བརྟན་གསོལ་འདེབས་ཀྱི་འབུལ་རྟེན་དུ། རྟགས་བརྒྱད་ཉིན་བདེ་ཁ་བཏགས་ཟུང་འབྲེལ།
རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་བཀྲ་ཤིས་ལི་མ། དངུལ་དཀར་གྱི་མཎྜལ།
ཞལ་དཀར་གན་ཀར་སྟེགས་བཅས། བཟེད་ཞལ། སྤྱི་བླུགས། ན་བཟའ་ཆ་ཚང་། སྐུ་སྙེ།
བཞུགས་གདན། དངུལ་ལྔ་བཅུ་མ་དང་དངུལ་སྤྱད། གསེར་ཐུམས་ཆེ་བ། བླ་བྲེ། རྟེན་
ཁེབས། གོས་ལེབ་ཆེན་སོགས་ཀྱི་མགོ་ཚན་དང་། བཟང་གོས། ལིང་། འགང་། བྱང་སྨན།
དར་ཁྲ། རས་སོགས་དངོས་པོ་སྤུས་གཙང་བའི་ཚན་གྲངས་སོ་ལྔ་དང་། གྲྭ་ཚང་དང་མི་ཚན་
ཁག་དགོན་ཁག་ཁུལ་བཏོགས་《གཏོགས་》ཀྱི་དགོན་ཁག་གཉེར་པ་བཅས་ཚང་མའི་འབུལ་བ་
ལྷན་ཅིག་ཏུ་ཕུལ་བ་སོགས་ཀྱི་སྒོ་ནས་བསྙེན་བཀུར་ཞབས་ཏོག་ཕུན་སུམ་ཚོགས་པར་བསྒྲུབས།
འདི་སྐབས་སྟག་རྩེའི་སྡེ་སྲིད་ཡབ་ཡུམ། སྲས། རྗེ་བཙུན་མ་སོགས་དཔོན་གཡོག་ཚང་མར་ཚེ་
རྟ་ཟུང་འབྲེལ་དང་། ཡང་《ཡར་》འབྲོག་གླིང་པའི་སྡེ་པར་ཚེ་དབང་། རྒྱལ་སྲས་ལྷ་བཟང་
གིས་དབུས་བའི་སོག་རིགས་དང་། སྟག་རྩེའི་ཞབས་འབྲིང་སོགས་དུ་མར་བསྙེན་གནས་ཉིན་
ཞག་གཅིག་གི་སྡོམ་པ། སྟར་སྡོང་ནས་དང་སྒོ་མེད་《མང་》བླ་མ་སོགས་ལ་གྲུབ་རྒྱལ་ལུགས་ཀྱི་
ཚེ་དབང་དང་། ཕྱག་རྡོར། མི་གཡོ་བ་སྔོན་པོ། འཇམ་དབྱངས་དཀར་སེར། གདུགས་
དཀར་རྣམས་ཀྱི་སྒྲུབ་ཐབས་ཀྱི་ལུང་སོགས་ཆོས་བཀའ་ཅི་རིགས་བ་སོ་སོར་ཕུལ། གཞན་ཡང་བླ་
མ་སློབ་དཔོན། སྡེ་དཔོན་རིགས་སོགས་མཆོག་དམན་བར་མའི་སེར་སྐྱ་དུ་མ་སྒེར་འཕྲད་དུ་བྱུང་
བ་རྣམས་ཀྱི་འདོད་དོན་ཡང་རིམ་བཞིན་བསྐངས་ཤིང་། ཕྱིར་ཕེབས་སྐབས་གསོལ་ཐབ་ཆིངས་
སྐྱེལ་སོགས་རབ་གུས་ཡང་དག་པ་བསྒྲུབས། ཚེས་བཅོ་ལྔའི་ཉིན་འདུས་པ་རྒྱ་མཚོས་དབྱར་
གནས་བའི་སྦྱོར་བ་དང་ཕྱི་ཉིན་དངོས་གཞི་བཅས་མཛད་པའི་འདུས་ཚོགས་ལ་དབྱར་གནས་
བའི་ཞབས་ཏོག་ཕུན་སུམ་ཚོགས་པའི་ངོས། ཕྱོགས་མཐའི་དགོན་རི་ཁྲོད་སོགས་དབྱར་གནས་
བའི་སྐབས་མང་འགྱེད་འབུལ་རྒྱུན་ཡོད་པ་རྣམས་ལའང་སྔོན་ཆུག་གིས་ཕུལ་ཞིང་། ཚེས་བཅུ་
བདུན་ལ་སྔགས་གྲྭ་བླ་སྤྱི་ནས་རིང་འཚོའི་མཎྜལ་རྟེན་འབྱུང་གི་ཚན་གྲངས་བཅས་བྱུང་བར་
མཆོག་གསུམ་བསླུ་བ་མེད་པར་གསོལ་བ་འདེབས་པའི་སྨོན་ཚིག་བརྗོད། དེ་ཉིན་ནས་བརྩམས་
ཏེ་སྔགས་གྲྭ་པ་རྣམས་དང་། སློབ་དཔོན་རྣམ་པ། ཆོས་ཁྲིམས། མགོན་ཁང་པ། ལྷ་བྲིས་རྒྱུན་
276



སྡོད་པ། ཡིག་མཁན་སོགས་དང་། གཞན་ཁ་ཤས་བཅས་ལ། མགོན་པོ་ཕྱག་དྲུག་པའི་ཕྱག་
མཚན་བརྟུལ་ཞུགས་དང་བཅས་པའི་རྗེས་གནང་། མགོན་དཀར་ཡིད་བཞིན་ནོར་བུ། ཆོས་
རྒྱལ་གསང་སྒྲུབ། དཔལ་ལྡན་ལྷ་མོ། དཔལ་མགོན་ཞལ་བཞི་པ། རྣམ་སྲས་གསེར་ཆེན།
བེག་རྩེ་ལྕམ་སྲིང་རྣམས་ཀྱི་རྗེས་གནང་གཟབ་བཤད་དང་བཅས་ཏེ་ཕུལ། འདི་དག་གི་སྐབས་སྔ་
ཕྱིར་གཡེང་བ་ཆེ་ཙམ་བྱུང་ཡང་རྒྱུན་པའི་ཉམས་ལེན་རྣམས་མ་ཆག་པར་བསྐྱངས་ཤིང་། ལྷག་
པར་ཟླ་བ་བདུན་པ་ནས་དགུ་པའི་རིང་གཙོ་བོར་རང་རྒྱུད་འདུལ་ཐབས་དགེ་སྦྱོར་ཉམས་ལེན་གྱི་
རིམ་པ་ལ་བརྩོན་པ་གང་ཆེ་དང་། རབ་བྱུང་བསྙེན་རྫོགས་དང་ངོས་འཕྲད་དོན་གཉེར་གྱིས་
འོངས་པ་དུ་མའི་འདོད་པའང་མི་རིང་བར་བསྒྲུབས། སྨིན་དྲུག་ཟླ་བའི་ཚེས་དགུ་ལ་སྡེ་སྲིད་
ཐོན་པའི་ལྕམ་སྲིང་གཉིས་དང་སྙེ་མོ་གནས་ཆུང་བའི་སྐུ་མདུན་བཅས་ལ་གྲུབ་རྒྱལ་ལུགས་ཀྱི་ཚེ་
དབང་དགོས་ཚུལ་ལྟར་བགྱིས། ཚེས་བཅུ་གསུམ་ནས་རིག་གྲོལ་གྱི་ཡོན་ཏན་བརྒྱད་དང་ལྡན་
པའི་འདུས་པ་རྒྱ་མཚོར་ཀུན་རིག་རྣམ་པར་སྣང་མཛད་དང་། ཚེ་དཔག་མེད་ལྷ་དགུའི་དབང་
སྟ་གོན་དང་བཅས་པ་རིམ་བཞིན་ཕུལ་ནས། དུས་འཁོར་བསྡུས་རྒྱུད་ལེའུ་དང་པོའི་ལུང་ཞིག་
ཀྱང་ཕུལ། ཉེར་ལྔའི་ཉིན་འདུས་པ་རྒྱ་མཚོར་མང་འགྱེད་བཟང་པོའི་བསྙེན་བཀུར་བསྟབས་
ཤིང་གླིང་མཆོད་ཀྱང་ཤིན་ཏུ་བཞེས་པ་བྱུང་། ཟླ་བ་བཅུ་གཉིས་པའི་ཚེས་བདུན་ལ་འདི་ཁའི་
སློབ་དཔོན་རྣམ་པ། དགེ་སྐོས། སྔགས་གྲྭ་པ་སོགས་དགེ་བའི་བཤེས་གཉེན་ཉིས་བརྒྱ་སྐོར་ལ་
གཏོར་ཆེན་དྲུག་ཅུ་པའི་རྣམ་གཞག་ཞལ་ཤེས་དང་བཅས་པ་དང་། གཙུག་ཏོར་བཟློག་ཆེན།
ཁ་འབར་གཏོར་ཆེན་གྱི་ཆོ་ག་རྣམས་ཀྱི་ལུང་ཕུལ། ལོ་འདི་ནང་དུ་དབུས་གཙང་ཁུལ་གྱི་དགོན་
སྡེ་ཆེ་ཕྲ་མཐའ་ཡས་པའི་དགེ་འདུན་ལྔ་ཁྲི་ལྔ་བརྒྱ་དོན་བདུན་ལ་བསྟན་འགྲོར་ཕན་བདེ་འབྱུང་
ཐབས་སུ་དམིགས་པའི་མང་ཇ་གསུམ་རེ། འགྱེད་གྲྭ་པ་རེར་གཤོར་ཁལ་གསུམ་རེ་ཐོབ་རྩིས་ཀྱི་
དངོས་པོ་སྣ་ཚོགས་དགེ་འདུན་ཞལ་གྲངས་དང་བསྟུན་པའི་ཆ་བགོས་དང་། སོ་སོར་བསྔོ་རྟེན་
རྣམ་གཞག །རྟེན་གསུམ་གྲགས་ཆེ་བ་རྣམས་ལ་མཆོད་པ་སྣ་ལྔ་དང་། སྙན་དར་ཁྱོན་བསྡོམས་
ཁ་བཏགས་སྣ་ཚོགས་བརྒྱ་དང་ལྔ། གཞན་ཡང་རྟེན་གསུམ་རྣམས་ཀྱི་དྲུང་དུ་རྒྱུན་མཆོད། དགེ་
འདུན་གྱི་ཕོགས་ཇ་ཚུལ། དབུལ་ཞིང་ཕོངས་པའི་ཚོགས་ལ་སྦྱིན་གཏོང་། དགེ་རྒྱུན་སློང་མོ་བ་
སོ་སོར་སྟེར་ཆ་དང་། ཕྱོགས་མཐའ་དག་ནས་ཐར་བ་དང་ཐམས་ཅད་མཁྱེན་པ་དོན་དུ་གཉེར་
ཏེ། རྒྱལ་བ་དོན་ཀུན་གྲུབ་པའི་བསྟན་པ་རིན་པོ་ཆེའི་སྒོར་འཇུག་པར་འདོད་ནས་དགེ་ཚུལ་གྱི་
277



སྡོམ་པ་དོན་དུ་གཉེར་བའི་སྐྱེ་བོ་བརྒྱ་ཕྲག་གཉིས་དང་བརྒྱད་ཅུ་གྱ་གཉིས་བྱུང་བ་རྣམས་དགེ་
བསྙེན་ནས་དགེ་ཚུལ་གྱི་བར་དཀྱུས་གཅིག་ཏུ་བསྒྲུབས་ཤིང་། གདན་ས་ཆེན་པོ་རི་བོ་དགེ་ལྡན་
གྱིས་དབུས་པའི་ཆོས་གྲྭ་མཐའ་ཡས་པ་ནས་དགེ་སློང་གི་དངོས་པོ་དོན་དུ་གཉེར་ནས་བྱོན་པ་
བཞི་བརྒྱ་དང་དགུ་ཅུ་གོ་ལྔ་ཚངས་སྤྱོད་ཀྱི་དཔལ་ལ་བཀོད་པས་མཚོན་བསྟན་པ་རིན་པོ་ཆེའི་
ཞབས་ཏོག་ཡང་དག་པར་བསྒྲུབས། གཞན་ཡང་མདོ་སྡེ་མཛངས་བླུན་གྱི་རྒྱུགས་སྤྲོད་པ་གཅིག་
དང་། བྱམས་ཆོས་སྡེ་ལྔའི་གཅིག །དབུ་མ་རྩ་འགྲེལ་གྱི་གཅིག །དཀྱིལ་ཁང་གྲྭ་ཚང་གི་ཡིག་ཆ་
རྣམ་འགྲེལ་ལེའུ་བཞིའི་ཐལ་འཕྲེང་གི་རྒྱུགས་སྤྲོད་པ་གཉིས་རྣམས་བྱུང་བར་བསྟན་རྒྱུན་ལ་ཕན་
དེའི་《བདེའི་》བསམ་པས་སྟེར་ཆ་བཟང་པོ་བསྟབས། ཉེར་གཉིས་ནས་དུས་གཏོར་གྱི་བསྐང་
གསོ་ཚུགས་པའི་ངོ་མཚར་བཀོད་པར་མགོན་ཁང་པ་རྣམས་ཀྱི་ཚོགས་དབུར་སྔར་རྒྱུན་ལྟར་ཕྱིན།
དེ་ནས་ཉི་མ་ཞེས་པ་ཆུ་མོ་ལུག་ལོའི་རང་ཞལ་གསར་དུ་ཚེས་པའི་མཆོད་གཏོར། དགའ་སྟོན།
སྤྱི་སྒྱུར། ཆོ་འཕྲུལ་སྨོན་ལམ་སོགས་ཀྱང་སྔར་རྒྱུན་ལྟར་ཚུགས་ཤིང་། དད་འདུས་ཀྱི་སེར་སྐྱ་དུ་
མའི་འདོད་དོན་རིམ་བཞིན་བསྒྲུབས་ངོས། དབོ་ཟླའི་བཅུ་གསུམ་དུས་མཆོད་ཀྱི་མང་འགྱེད་
ཀྱང་ཕྱོགས་མཐའི་དགོན་ཁག་ཚང་མར་རྫོང་སྟ་བྱས་ཤིང་། དུས་ཆེན་ཉིན་འདི་ཁའི་འདུས་
ཚོགས་སུ་མང་ཇ་། ཚ་གྲ། འགྱེད་སོགས་ཀྱི་བསྙེན་བཀུར་བསྟབས། ཚེས་བཅོ་ལྔའི་ཉིན་ཆོས་
སྟོན་དང་བསྟུན་སློབ་དཔོན་རྣམས་ལ་ཆོ་འཕྲུལ་སྨོན་ལམ་གྱི་མང་ཇའི་བསྔོ་རྟེན་གྱི་སློག་དང་
གཞན་ཡང་བླ་མ་སྒེར་ཁག་རིགས་དུ་མར་ངོས་འཕྲད་ཇ་གྲལ་དང་བཅས་པ་བཏང་། ཟླ་བ་
གསུམ་པ་དཔྱིད་ཆོས་གཉིས་པའི་ཐོག་འདུས་པ་རྒྱ་མཚོ་དང་། རི་ཁྲོད་ཁག་གི་དགེ་སློང་རྣམས་
ཀྱིས་མཚོན་པའི་ཕྱོགས་འདུས་ཀྱི་དགེ་ཚུལ་སློང་དུ་མ་བཅས་འདུ་ཚོགས་ཤིན་ཏུ་ཆེ་བར་བྱང་ཆུབ་
ལམ་རིམ་ཆེ་བའི་ལུང་དཀའ་གནས་རྣམས་ལ་བཤད་པ་དང་བཅས་པ་དང་། མངོན་རྟོགས་རྒྱན་
རྩ་བའི་ལུང་ཕུལ། འདི་སྐབས་རི་ཁྲོད་པ་རྣམས་ཀྱིས་རིང་འཚོའི་མཎྜལ་སྤྱི་སྒེར་ནས་རྟེན་འབྱུང་
གི་ཚན་གྲངས་བཅས་བྱུང་བར་ཞབས་ཏོག་གང་བཟང་ཐོག །དགེ་སློང་རེར་ཕྱག་འགྱེད་བཅས་
བཀྲས་བཏགས། དངུལ་ཞོ་གསུམ་རེ། སྨན་ཁ་རེ་བཅས་དང་། ལྷ་བྲག་གི་རབ་བྱུང་མ་ལྔ་བཅུ་
སྐོར་ལ་དངུལ་ཞོ་དོ་རེ་བཅས་ཕུལ་བས་མཚོན་ཆོས་དང་ཟང་ཟིང་གི་སྒོ་ནས་དགྱེས་པ་བསྐྱེད།
འདི་དག་གི་སྐབས་སྔ་ཕྱིར་ངོས་འཕྲད་དོན་གཉེར་གྱི་སེར་སྐྱ་ཟམ་མ་ཆད་པར་བྱུང་བ་རྣམས་ཀྱི་
འདོད་དོན་ཡང་རིམ་བཞིན་བསྒྲུབས། ཟླ་བ་ལྔ་པའི་ཚེས་བཅུ་བཞི་ནས་སྨོན་ལམ་ཆེན་མོ་ཡང་
278



སྔར་ལྟར་ཚུགས་པའི་སྐོར་བ་པ་སོགས་དུ་མར་ངོས་འཕྲད་བཏང་། ཆུ་སྟོད་ཟླ་བའི་ཚེས་བཅུ་
བཞི་ལ་བྱང་པ་ཡོན་བདག་མོ་གཅིག་དགེ་ཚུལ་མར་བསྒྲུབས་ཤིང་། ཚེས་བཅོ་ལྔའི་ཉིན་འདུས་
པ་རྒྱ་མཚོས་དབྱར་གནས་པའི་སྦྱོར་བ་དང་། དེའི་སང་ཉིན་དབྱར་གནས་པའི་ཞལ་བཞེས་
མཛད་པའི་དབྱར་གནས་ཐོག་བསྙེན་བཀུར་ཕུན་སུམ་ཚོགས་པ་དང་། ཕྱོགས་མཐའི་དགོན་རི་
ཁྲོད་ཀྱི་སྡེ་དང་བཅས་པ་གཞི་གསུམ་གྱི་ཕྱག་ལེན་ཉམས་མེད་ཡོད་པ་དུ་མར་ཡང་བསྙེན་བཀུར་
བསྟབས། འདི་སྐབས་སྡེ་སྲིད་རིན་པོ་ཆེའི་སྲས་བགྲེས་པ་དང་། རྒྱལ་སྲས་ལྷ་བཟང་གཉིས་ལ་
སྡེ་སྲིད་དང་རྒྱལ་པོའི་ཁྲི་འདོན་གནང་འདུག་པར་ཁྲི་འབུལ་དུ་མགྲོན་གཉེར་ཆེད་རྫོང་བྱས་
ཤིང་། ཟླ་བ་བདུན་པའི་ཉེར་ལྔའི་ཉིན་ཆོས་ཁྲིམས་གསར་རྙིང་དང་སོག་རིགས་དུ་མར་ངོས་
འཕྲད་བཏང་། ཟླ་བ་བརྒྱད་པའི་ཚེས་བཅོ་ལྔ་ལ་ཆོས་སྟོན་དང་བསྟུན་ཆོས་ཁྲིམས་རྙིང་པར་
སྟེར་ཆ་བསྟར། ཟླ་བ་དགུ་བའི་ཚེས་གཅིག་ལ་སྡེ་པ་ཐོན་པའི་སྲས་མོ་འཁོར་བཅས་འབྱོར་བས་
སྟེར་ཆ་བཟང་པོ་མཛད་པའི་ངོས་འཕྲད་ཇ་གྲལ་བཅས་བཏང་ཞིང་། སྲས་མོ་དཔོན་གཡོག་
གསུམ་ལ་དགེ་བསྙེན་ནས་དགེ་ཚུལ་མའི་སྡོམ་པའི་བར་སྦྱིན་ཏེ་མི་རིང་བར་ཐོན་ཆེས་བསྟབས།
ཟླ་བ་བཅུ་བའི་ཚེས་གཅིག་ལ་བཀྲ་ཤིས་ལྗོངས་སྤྲུལ་པའི་སྐུ་དང་། དགེ་ཚུལ་མ་འཇམ་དབྱངས་
ཆོས་རིན་ཆེན་སྐོར་ནས་བདོག་འབུལ་ཕོན་ཆེ་བ་བཅས་ངོས་འཕྲད་དུ་བྱོན་བར་ཇ་གྲལ་དང་ཚེ་
དབང་། བཞུགས་རིང་ཞབས་ཏོག་ཐོན་ཆས་དང་བཅས་པའི་སྒོ་ནས་ཐུགས་ཡིད་དྭངས་བར་
བྱས། ཉེར་བདུན་ལ་སོག་བོད་ཀྱི་བུད་མེད་བཅུ་གཉིས་ལ་དགེ་ཚུལ་མའི་སྡོམ་པའི་བང་རིམ་
ཅན་དུ་སྦྱིན་ཞིང་། ཟླ་བ་བཅུ་གཅིག་པའི་ཚེས་གསུམ་ནས་དཔོན་མོ་བསོད་ནམས་རབ་བརྟན་
དང་། དྷའི་ཆིང་ཁོ་ཤོར་ཆི། བྷ་ལའི་ཁོ་ཐོག་ཐུ་སོགས་བྱུང་པ་ཡོན་བདག་དཔོན་གཡོག་དུ་མ་
དང་། བྲག་ཡག་སྐུ་སྐྱེ་དཔོན་གཡོག་སོགས་འབྱོར་པ་སོ་སོ་ནས་དངོས་འབུལ་རྒྱ་ཆེ་བ་བཅས་
བྱུང་བར། སོ་སོར་ཚེ་རྟ་ཟུང་འབྲེལ་གྱི་རྗེས་གནང་སོགས་འདོད་ཆོས་དང་བདག་རྐྱེན་གྱིས་
དགྱེས་པར་བྱས་ཤིང་། བྲག་ཡག་སྐུ་སྐྱེ་དཔོན་གཡོག་ཉུང་བསྡུས་ཤིག་ལ་དཔལ་འཁོར་ལོ་བདེ་
མཆོག་ལོ་ཨི་པའི་དབང་གི་སྔོན་འགྲོ་དངོས་གཞི་དང་བཅས་པ་རྫོགས་པར་ཕུལ། ལོ་འདི་ནང་
དུ་དགེ་ཚུལ་གྱི་སྡོམ་པ་དོན་དུ་གཉེར་བ་ལྔ་བརྒྱ་དང་བཅུ་ཕྲག་གཅིག །ཞུགས་ལ་ཡོངས་སུ་
རྫོགས་པ་དགེ་སློང་གི་དངོས་པོ་འདོད་པ་བདུན་བརྒྱ་དང་བཅུ་དྲུག་བྱུང་བ་རྣམས་སྤྲོ་དགའ་དང་
བཅས་པའི་སྒོ་ནས་སྡོམ་པའི་གནས་ལ་བཀོད་ཅིང་། ལྷག་པར་བཀྲ་ཤིས་ལྗོངས་སྤྲུལ་པའི་སྐུར་
279



དགེ་བསྙེན་ནས་བཟུངས་དགེ་སློང་གི་སྡོམ་པའི་བར་དཀྱུས་གཅིག་ཏུ་ཕུལ། གཞན་ཡང་ཆོས་གྲྭ་
ཆེན་པོ་འདི་ཉིད་དང་ཕྱོགས་མཐའི་དགོན་ཁག་དུ་མ་ནས། མཁས་གྲུབ་ཐམས་ཅད་མཁྱེན་པས་
མཛད་པའི་དཔལ་དུས་ཀྱི་འཁོར་ལོའི་ཆོ་ག་ཡོངས་སུ་རྫོགས་པ་དང་། བྱམས་ཆོས་སྡེ་ལྔ། བདེ་
མཆོག་རྩ་རྒྱུད། དཔལ་གསང་བ་འདུས་པའི་བསྐྱེད་རྫོགས་དང་། འཇིགས་བྱེད་བསྐྱེད་རིམ།
ལམ་རིམ་ཆུང་བ། ལམ་ཁྲིད་འཇམ་དཔལ་ཞལ་ལུང་། ལམ་སྒྲོན་སོགས་ཀྱི་རྒྱུགས་སྤྲོད་པ་
བདུན་བྱུང་བ་སོ་སོར་སྟེར་ཆས་མགུ་བར་བྱས། དུས་གཏོར་སྐབས་ཀྱང་བསྐང་གསོ་བ་སོ་སོར་
བསྙེན་བཀུར་ཕུན་སུམ་ཚོགས་པ་དང་བསྟན་སྲུངས་རྒྱ་མཚོའི་ཚོགས་ལ་མཆོད་གཏོར་སྤྱན་
གཟིགས་རྒྱས་པར་ཕུལ། ཉི་སྒྲོལ་བྱེད་ཅེས་པ་ཤིང་ཕོ་སྤྲེའུ་གསར་དུ་བཞད་པའི་དགའ་སྟོན་གྱི་
གྲལ་དབུར་ཕྱིན་ཏེ་འདོད་ཁམས་དབང་ཕྱུག་མ་འཁོར་བཅས་ལ་མཆོད་སྤྲིན་དང་མགྲོན་རྣམས་
ཚོགས་སྟོན་བཟང་པོས་མགུ་བར་བྱས། དེ་ནས་རིམ་བཞིན་སྤྱི་སྐྱུར་དང་ཆོ་འཕྲུལ་ཆེན་པོའི་དུས་
མཆོད་ཚུགས་པའི་ཚོགས་དབུར་ཕྱིན་ནས། འདུས་པའི་སྡེ་དང་ལྷན་ཅིག་བསྟན་འགྲོར་ཕན་
བདེ་འབྱུང་བའི་སྨོན་ལམ་བཟང་པོ་འདེབས་པ་དང་། བདག་ཅག་དགེ་འདུན་གྱི་སྡེ་དང་བཅས་
པར་སྔ་ཕྱིར་རེ་ལྟོས་བཅོལ་ནས་བསྙེན་བཀུར་བས་མཚོན་པའི་རང་གཞན་སྐྱེ་འཕགས་ཐམས་
ཅད་ཀྱིས་དུས་གསུམ་དུ་བསགས་པའི་དགེ་རྩ་ཐམས་ཅད་ཀྱང་གནས་སྐབས་སུ་ཡིད་ཅན་ཀུན་ལ་
བདེ་སྐྱིད་ཕུན་སུམ་ཚོགས་པ་འབྱུང་བ་དང་མཐར་ཐུག་བླ་ན་མེད་པའི་བྱང་ཆུབ་འཐོབ་པའི་རྒྱུར་
འཁོར་གསུམ་རྣམ་པར་དག་པའི་སྒོ་ནས་བསྔོ་བ་ལ་སོགས་པ་བྱས་ཤིང་། ཡུལ་ཕྱོགས་མཐའ་
དག་ནས་ཆོ་འཕྲུལ་དུས་ཆེན་སྐབས་ ཕྱག་སྐོར་དང་། དགེ་འདུན་ལ་བསྙེན་བཀུར་ཞུ་བ།
བདག་ཉིད་དང་འཕྲད་པར་འདོད་ཅིང་ཚེ་དབང་བསྙེན་གནས་ཀྱི་སྡོམ་པ་ཐོབ་ཏུ་རེ་བ། སྨོན་
ལམ་འདེབས་པ་སོགས་དོན་གཉེར་གྱི་སྐྱེ་བོ་ཁྲི་ཕྲག་ལ་ཉེ་བ་འདུས་པ་རྣམས་ལ་ཚེ་དབང་དང་
བསྙེན་གནས་ཀྱི་སྡོམ་པ་བཅས་དགོས་ཚུལ་མ་ཎི་དགེ་བསྐུལ་བས་བྱུང་བ་བཞིན་ཚེས་བཅུ་བཞིའི་
ཉིན་དེ་དག་ཐམས་ཅད་ལ་གྲུབ་རྒྱལ་ལུགས་ཀྱི་ཚེ་དབང་ཐུན་མོང་བ་ཞིག་དང་ངལ་དུབ་ལ་མ་
ལྟོས་པར་དར་ཕོད་ཀྱི་བྱིན་རླབས། ཕྱི་ཉིན་ཚེས་བཅོ་ལྔའི་སྔ་ཆར་བསྙེན་གནས་ཀྱི་སྡོམ་པ་དོན་
དུ་གཉེར་བ་སྟོང་ལ་ཉེ་བ་རྣམས་ཀྱི་འདོད་དོན་བསྒྲུབས། འདི་སྐབས་དཔོན་མོ་འབུམ་དང་།
སྦྱིན་ཐུ་ཐའི་ཇིའི་དཔོན་མོ་ཡུམ་སྲས། དཔོན་མ་ལས་སོགས་བྱང་འགྲུལ་པ་ཕོན་ཆེ་བ་འབྱོར་པ་
སོ་སོ་ནས་གསེར་དངུལ། ཇ། གོས་དར། རྟ་སྒ་འཁོར་སོགས་དངོས་པོའི་སྐྱེས་དུ་མ་དང་
280



བཅས་ངོས་འཕྲེད་དུ་རིམ་བཞིན་བྱུང་བ་རྣམས་ལ་ཇ་གྲལ་དང་། ཚང་མར་ཚེ་རྟ་ཟུང་འབྲེལ་གྱི་
རྗེས་གནང་། ཟླ་བ་གཉིས་པའི་ཚེས་བཅོ་ལྔ་ལ་དཔོན་མོ་འབུམ་དཔོན་གཡོག་ཁ་ཤས་ལ་བསྙེན་
གནས་ཀྱི་སྡོམ་པ་དང་། ཚེས་བཅོ་བརྒྱད་ལ་མགོན་པོ་ཕྱག་དྲུག་པ་དང་སྒྲོལ་ལྗང་གཉིས་ཀྱི་རྗེས་
གནང་། ཕྱི་ཉིན་མཛོ་གེ་《མཛོད་དགེ་》སྐུ་སྐྱེ་སོགས་འགའ་ཞིག་ལ་དཔལ་ལྡན་ལྷ་མོ་དང་བེག་
ཙེ་ལྕམ་སྲིང་གཉིས་ཀྱི་རྗེས་གནང་བཅས་ཕུལ་ཞིང་། སོག་མོ་ལྔ་དགེ་ཚུལ་མར་བསྒྲུབས། ཟླ་བ་
གསུམ་པའི་ཚེས་བཅོ་ལྔ་ལ་སློབ་དཔོན་རྣམ་པ་སོགས་ཆོས་སྟོན་ལ་བྱོན་པ་དང་བསྟུན་སེར་སྐྱ་དུ་
མར་ངོས་འཕྲད་བཏང་། ཚེས་ཉི་ཤུའི་ཉིན་གུ་གེ་རྒྱལ་སྲས་འཁོར་བཅས་བྱོན་པར་རྟ་བསུ་བ་
སོགས་ཀྱི་སྣེ་ལེན་ཞབས་ཏོག་དང་། སང་ཉིན་དངོས་པོའི་གནང་སྐྱེས་ཚན་ཆེ་བ་བཅས་ངོས་
འཕྲད་དུ་ཕེབས་པར་ཇ་གྲལ་སོགས་བདག་རྐྱེན་གང་དྲག་བྱས་ཤིང་། ཉེར་དྲུག་ལ་དཔོན་གཡོག་
ཚང་མར་གྲུབ་རྒྱལ་ལུགས་ཀྱི་ཚེ་དབང་ཞིག་ཕུལ། གནམ་གང་གི་ཉིན་དཔོན་མ་ཡག་དཔོན་
གཡོག་སུམ་ཅུ་སྐོར་ལ་བསྙེན་གནས་ཀྱི་སྡོམ་པ་དང་། ཟླ་བ་བཞི་པའི་ཚེས་དྲུག་ལ་སྦྱིན་ཐུ་ཐའི་
ཇིའི་དཔོན་མོ་ཡུམ་སྲས་གཉིས་ལ་ཕྱག་རྡོར་འབྱུང་འདུལ་གྱི་རྗེས་གནང་། ཕྱི་ཉིན་དཔོན་མ་
ལས་དཔོན་གཡོག་སོགས་སེར་སྐྱ་ཉིས་བརྒྱ་བརྒལ་བར་ཚེ་དབང་དང་སྒྲོལ་དཀར་གྱི་རྗེས་གནང་།
ཚེས་བརྒྱད་ནས་བཟུངས་རིམ་བཞིན་སྦྱིན་ཐུ་ཐའི་ཇིའི་དཔོན་མོ་ཡུམ་སྲས་ལ་བསྙེན་གནས་ཀྱི་
སྡོམ་པ་དང་། རྟ་མགྲིན་ལྕགས་རལ་ཅན། ཡེ་ཤེས་ཁྱུང་ཁྲ། སྒྲོལ་དཀར། རྟ་མགྲིན་པདྨ་
དབང་ཆེན། ཐུགས་རྗེ་ཆེན་པོ་ཕྱག་བཞི་པ། སེང་ལྡེང་ནགས་ཀྱི་སྒྲོལ་མ་རྣམས་ཀྱི་རྗེས་གནང་
དང་སྤྱན་རས་གཟིགས་བཅུ་གཅིག་ཞལ་གྱི་དབང་སྔོན་འགྲོ་དངོས་གཞི་དང་བཅས་པ། དཔོན་
མོ་ཡུམ་སྲས་སོགས་བརྒྱ་སྐོར་ལ་ཚེ་དབང་། ཚེས་བཅུ་བཞི་དང་བཅོ་ལྔའི་སྔ་ཆར་དཔོན་མོ་
དཔོན་གཡོག་ཁ་ཤས་ལ་སྨྱུང་བར་གནས་པའི་སྦྱོར་དངོས་ཀྱི་སྡོམ་པ། བཟང་སྤྱོད་སྨོན་ལམ།
བདེ་བ་ཅན་དུ་སྐྱེ་བའི་སྨོན་ལམ་ཞིང་མཆོག་སྒོ་འབྱེད། མཐའ་ཡས་མ། གསང་འདུས་སྨོན་
ལམ། བྱམས་སྨོན། གསང་བ་འདུས་པ་ལ་བརྟེན་བའི་བླ་མའི་རྣལ་འབྱོར། སྒྲོལ་ཤེར།
གདུགས་དཀར་རྣམས་ཀྱི་ལུང་བཅས་རིམ་བཞིན་ཕུལ། ཉེར་དགུ་ནས་བཟུང་ཉིན་གསུམ་གྱི་
བར་ལ་དབུས་པ་རི་ཁྲོད་པ་ལྔ་ལ་བླ་མ་མཆོད་པ་དང་ལམ་གཙོའི་འགྲེལ་པའི་ཁྲིད་ལུང་བྱས་ཤིང་།
ཚེས་བཅུ་བཞི་ནས་སྨོན་ལམ་ཆེན་མོ་ཚུགས་པའི་གོས་སྐུའི་ཞལ་མཇལ་ལ་གཟིམ་ཁང་སྟེང་དུ་ཕྱིན་
ཏེ་མགོན་ཁང་པ་རྣམས་དང་ལྷན་ཅིག་ཡན་ལག་བདུན་པ་འབུལ་བ་སོགས་བྱས། ཟླ་བ་དྲུག་
281



པའི་ཚེས་བཅུ་གཅིག་ལ་བཱ་དུར་ཐའི་ཇིའི་འཚམས་འདྲི་རྟེན་སྦྲགས་སྐྱེལ་མི་འབྱོར་པས་འཇམ་
དཀར་གྱི་རྗེས་གནང་ཞིག་དགོས་ཚུལ་ལྟར་བགྱིས་ཤིང་། འདི་སྐབས་ཚེ་དབང་རབ་བརྟན་གྱི་
བང་ཕྱིན་དང་། དཔོན་མོ་ཚེ་རིང་བཀྲ་ཤིས་སོགས་འབྱོར་པས་སྐྱེས་བཟང་པོ་དང་བཅས་འདོད་
ཆོས་དགོས་ཚུལ་བྱུང་བར་མགོན་པོ་ཕྱག་དྲུག་པ་དང་སྒྲོལ་ལྗང་གི་རྗེས་གནང་། གཞན་ཡང་
སེར་སྐྱ་དུ་མ་དང་བཅས་པར་གྲུབ་རྒྱལ་ལུགས་ཀྱི་ཚེ་དབང་རྣམས་བསྐུར། དབྱར་གནས་ཐོག་
ཆོས་གྲྭ་འདིས་མཚོན་པའི་དགོན་ཁག་འགོའ་ཞིག །རི་ཁྲོད་ཀྱི་སྡེ་དང་བཅས་པ་སྔར་ལྟར་
མཆོད། དེ་ནས་རིམ་བཞིན་དཔོན་མོ་དང་བང་ཕྱིན་རྣམས་ལ་ཐོན་ཆས་བསྟབས་པ་དང་བསྟུན་
ཕྱོགས་འདུས་ཀྱི་སེར་སྐྱ་དུ་མར་ངོས་འཕྲད་བཏང་། འདི་སྐབས་གོང་ས་མཆོག་གི་སྤྲུལ་སྐུ་རིན་
པོ་ཆེ་ཟབ་བུར་ཕེབས་རྩིས་ཡོད་འདུག་པ་ཕེབས་ཞོར་འདི་ཁར་སྤྱན་འདྲོངས་པ་ཞིག་བྱུང་ན་ད་
དུང་སོ་ཐར་གྱི་སྡོམ་པ་རིམ་བཞེས་གསོལ་འདེབས་དོན་སྨིན་ཡོང་རེས་གདན་འདྲེན་གྱི་ཞུ་ཡིག་
བཅས་གྲ་བསྒྲིགས་བྱས་ཀྱང་།: གཞིས་རྩེ་ཞོལ་སོགས་ཉེ་སྐོར་ས་མི་གཙང་པ་ཡོད་ཚུལ་གྱིས་
བསྡམས་ར་གནང་སྟེ། གཞིས་རྩེ་རྫོང་ནས་ལམ་སྲུངས་པ་བཅས་འདི་ཕྱོགས་ཀྱི་རྒྱུན་ལམ་བཅད་
པ་དང་། གོང་ཞབས་དཔོན་གཡོག་ཀྱང་ཉང་ཆུའི་རབས་《རབ་》བཅད་ནས་གཞིས་རྩེ་རྫོང་
ལྟག་ཆིབས་བསྐྱོད་པ་སོགས་ཐུགས་འཛེམས་ཤིན་ཏུ་ཆེ་བས་སྤྱན་མ་འདྲོངས་ཤིང་། གོང་ས་
མཆོག་གི་མཛད་པ་མཐའ་དག་མཁན་ཆེན་རྒྱལ་བའི་དབང་པོའི་མཛད་པ་རླབས་པོ་ཆེ་ཇི་ལྟ་བ་
བཞིན་འབྱུང་དུ་རེ་བའི་བསམ་པ་ཐུན་མོང་མ་ཡིན་པ་ཡོད་པ་བཞིན་སྔ་ཕྱི་བར་གསུམ་དུ་གསོལ་
འདེབས་ཐབས་དུ་མའི་སྒོ་ནས་འབད་ཀྱང་ཡིད་སྨོན་ཙམ་དུ་ལུས་པ་ལས་བྱ་ཐབས་ཟད་པ་བཅས་
སེམས་ཤིན་ཏུ་མ་བདེ་བའི་མུར། ཆིབས་ཆེན་རྒྱ་ལེགས་སྒ་འཁོར་ཚང་བ་དང་། ཚན་གྲངས་
གཟབ་པ་བཅས་འབུལ་བར་མཛོད་པ་ཤས་རྩོལ་གྱིས་རྒྱལ་ཆེན་རྩེར་རྫོང་སྟེ་བྱས། ཟླ་བ་བདུན་
པའི་ཉེར་ལྔ་ལ་འདི་ཁའི་དགེ་སྐོས་རྙིང་པས་གཏོང་སྒོ་བཏང་ལྷག་གི་ཆས་འབུལ་བཅས་ངོས་
འཕྲད་དུ་བྱུང་བ་དང་བསྟུན་སེར་སྐྱ་ངོས་འཕྲད་བཏང་། ཟླ་བ་བརྒྱད་པའི་ཚེས་བཅོ་ལྔའི་ཉིན་
སློབ་དཔོན་རྣམ་པ་སོགས་ལ་ཆོས་སྟོན་ཞུས་ཐོག་ཆོས་ཁྲིམས་རྙིང་པར་སྟེར་ཆ་བསྟབས། ཚེས་
བཅུ་དགུ་ལ་སོག་མོ་ལྔར་དགེ་ཚུལ་མའི་སྡོམ་པ་དང་། གནམ་གང་གི་ཉིན་སོག་རིགས་འགའ་
ཞིག་ལ་བསྙེན་གནས་ཀྱི་སྡོམ་པ་ཕོག །འདི་དག་གི་སྐབས་སྔ་ཕྱིར་རབ་བྱུང་བསྙེན་རྫོགས་དོན་
གཉེར་གྱིས་འོངས་པ་རྣམས་ཀྱི་འདོད་དོན་འཕྲལ་བསྒྲུབ་གཙོར་འདོན་དང་། དེ་དག་གི་ཞར་ལ་
282



ངོས་འཕྲད་འདོད་པ་རྣམས་ཀྱི་བསམ་པ་ཡང་གྲུབ་པར་བྱས་ངོས་དགེ་སྦྱོར་གྱི་རིམ་པ་ལ་འགྲུས་
པར་བྱས་སོ། །དེ་ནས་བཞད་ལྷ་སྡེ་མི་སྡེ་གཉེར་ལས་བྱེད་ཚང་མས་མགྲིན་གཅིག་ཏུ་ཡུལ་ཕྱོགས་
དགེ་ཞིང་བཀྲ་ཤིས་པར་བྱ་བའི་ཕྱིར་ཡོང་དགོས་ཚུལ་སྔ་ཕྱིར་ནན་བསྐྱེད་བྱུང་བའི་འདོད་དོན་
བསྒྲུབ་པ་དང་། གཟུགས་གཞིའི་འཕྲོད་རྟེན་ཆུ་ཚན་ལྷན་ཅིག་བྱ་བར་བསམས་ཏེ། ཟླ་བ་དགུ་
པའི་ཚེས་བཅུ་ལ་ཆོས་གྲྭ་ཆེན་པོ་ནས་རྟ་ཁ་བསྐྱོད་པར་གཞིས་རྩེ་རྫོང་ནས་ཐབ་སྐྱེལ་དང་རྫོང་
དཔོན་ལས་བྱེད་གནས་ཆེན་རྣམས་ཀྱིས་རྟ་སྐྱེལ། ལམ་བར་གྱི་དགོན་ཁག་ཚང་མ་ནས་སེར་
འཕྲེང་། ཕུ་མདའི་མི་སེར་ངོས་འཕྲད་དུ་འོངས་པ་བར་མ་ཆད་པ་བཅས་བྱུང་བ་རྣམས་ལ་གུང་
ཚིགས་དང་ཞག་བབས་སོ་སོར་ངོས་འཕྲད་རིམ་གྱིས་བཏང་། དགོན་ཁག་ཚང་མར་མང་འགྱེད་
བསྔོ་རྟེན་རྣམ་གཞག་བཅས་དང་། ཞལ་གཟིགས་དང་ཡོལ་དཀར་རི་ཁྲོད་རྣམས་སུ་མང་ཇ་ལྔ་
རེ་དང་། འགྱེད་དགེ་སློང་རེར་འབྲུ་ཁལ་ལྔ་རེ་ཐོབ་རྩིས་ཀྱི་གོས་དར། ངོས་འཕྲད་དུ་འོངས་
བའི་སེར་སྐྱ་རྣམས་ཀྱིས་སྟེར་ཆ་བྱུང་བའི་སློག་ཆ་སོ་སོར་བསྟབས། ཚེས་བཅུ་གསུམ་གྱི་ཉིན་
བཞད་ཁུལ་ལྷ་སྡེ་བོད་འབྲོག་གི་རྟ་བསུ་བ་བདུན་བརྒྱར་ཉེ་བ་དང་། ཐབ་བསུ། དགོན་ཁག་
རྣམས་ནས་མཆོད་རྫས་སྣ་ཚོགས་ཐོག་པའི་སེར་འཕྲེང་བཅས་ཆུ་ཚན་ཁར་སླེབས། དེར་ཞག་
དགུའི་བར་བསྡད་རིང་དངུལ་ཆུ་ནས་རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་སྣང་
བརྙན་ཆེ་བ་གསུང་འབྱོན་མ་དང་། ཞལ་བཞུགས་དུས་ཀྱི་སྐུ་འདྲ་རིན་པོ་ཆེ་ཕྱག་ནས་མ་ཆུང་བ་
གཉིས་སྤྱན་དྲངས་ནས་ཡན་ལག་བདུན་པ་འབུལ་བ་དང་། ལུས་ངག་ཡིད་གསུམ་གུས་པའི་སྒོ་
ནས་བསྟན་འགྲོར་ཕན་བདེ་བསྒྲུབ་ནུས་པ་སོགས་འདོད་བྱའི་དོན་སྤྱི་ལ་གསོལ་བ་འདེབས་པ།
ཁྱད་པར་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས། སེམས་ཅན་རེ་རེའི་ཕྱིར་ཡང་
མནར་མེད་པའི་། །མེ་ནང་བསྐལ་པ་རྒྱ་མཚོར་གནས་དགོས་ཀྱང་། །སྙིང་རྗེས་མི་སྐྱོ་བྱང་ཆུབ་
མཆོག་བརྩོན་པའི། །བརྩོན་འགྲུས་ཕར་ཕྱིན་རྫོགས་པར་བྱིན་གྱིས་རློབས། ཞེས་གསུངས་པ་
བཞིན། ཕ་མར་གྱུར་པའི་འགྲོ་བ་ཐམས་ཅད་འཁོར་བའི་གནས་ལས་སྒྲོལ་བ་ལ་མི་ཞུམ་པའི་
སྙིང་སྟོབས་ཕུལ་དུ་ཕྱིན་པ་རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱི་མཛད་པ་སྨོན་ལམ་
རླབས་པོ་ཆེ་མཐའ་དག་ལ་བདག་གིས་ཀྱང་སློབ་ནུས་པར་གྱུར་ཅིག་པའི་སྨོན་ལམ་དང་དེ་ལྟར་
ནུས་པར་བྱིན་གྱིས་བརླབ་ཏུ་གསོལ་ཞེས་རྩེ་གཅིག་ཏུ་གསོལ་བ་བཏབ་སྟེ་སྐུར་བེར་སྙན་དར་དང་
བཅས་པ་ཕུལ། རོང་མཚོ་ཆ་དཀར་བས་གཙོས་བཞད་དགོན་བྱང་པ་རྣམས་ཀྱིས་འཆམས་གྲ་
283



བསྒྲིགས་ནས་ལྟས་མོ་བལྟ་དགོས་ཚུལ་བཞིན་བལྟས་པར་རྔ་འཆམས་གྱིང་འཆམས་སོགས་གྲ་
འགྲིག་པ་འདུག་ཅིང་། གཞན་ཡང་བོད་འབྲོག་ནས་གཞས་བྲོ་རྟ་རྒྱུག་སོགས་སྣ་ཚོགས་འདུག །
ཚེས་བཅུ་བདུན་གྱི་ཉིན་བཞད་ཁུལ་ལྷ་སྡེ་བོད་འབྲོག་ཚང་མ་ཐུན་མོང་ནས་སྟོན་མོ་གཟབ་རྒྱས་
དང་དངོས་འབུལ་དཔངས་མཐོ་མཎྜལ་བཅས་རིང་འཚོའི་རྟེན་འབྲེལ་བསྒྲིགས་ཤིང་། དེ་ཐོག་
ཆོས་སྡེ་ཁག་གི་བླ་སྤྱི་གྲྭ་དམངས་དང་། མི་སེར་དྲག་ཞན་ནས་ཀྱང་རང་རང་གི་འབྱོར་པ་དང་
བསྟུན་པའི་དངོས་འབུལ་དུ་མ་བྱུང་བ་རྣམས་ལ་སྟེར་ཆ་ཡང་མི་དམན་པར་བགྱིས། །འདི་
སྐབས་བཀྲ་ཤིས་དགེ་འཕེལ་བ་དང་རྒྱང་སྒྲོ་བ་གཉིས་སོ་སོ་ནས་ཡོང་དགོས་ཚུལ་ནན་ཆེ་བ་བྱུང་
ཡང་འགྲོ་མ་ཐུབ་པར་སོ་སོ་ནས་སྟོན་མོ་སྤུངས་འབུལ་གཟབ་པ་བྱུང་། དེ་ནས་བཀྲ་ཤིས་དགེ་
འཕེལ་དང་། རི་ཁྲོད་ཇོ་མོ་ལོགསོ། དངུལ་ཆུ་བ། དགོན་སྦུག་པ་བཅས་ལ་མང་ཇ་ལྔ་རེ་དང་།
འགྱེད་གྲྭ་པ་རེར་བཀྲས་བཏགས་རེ། དངུལ་ཞོ་གསུམ་རེ། སྨན་ཁ་རེ་དང་། དེ་ཕྱིན་བཞད་
ཁུལ་གྱི་དགོན་ཁག་སུམ་ཅུ་སྐོར་ལ་མང་ཇ་སྦྱོར་སྦྲེལ། འགྱེད་གྲྭ་པ་རེར་བཀྲས་བཏགས་རེ་དང་
དངུལ་ཞོ་དོ་རེ། སོ་སོར་བསྔོ་རྟེན་རྣམ་གཞག་བཅས་ཕུལ་བའི་འགྱེད་སོགས་ཁྱོན་བསྡོམས་
བཀྲས་བཏགས་ཆིག་སྟོང་དགུ་བརྒྱ་ཉི་ཤུ་རྩ་བརྒྱད། དངུལ་སྲང་སུམ་བརྒྱ། གོས་ཡུག་བརྒྱ།
ལིང་ཡུག་བཅུ་གཅིག །སྨན་ཁ་བརྒྱ་དང་རེ་གསུམ་རྣམས་དང་། དགའ་ལྡན་ཕུན་ཚོགས་གླིང་
པ་སོགས་ཉེ་སྐོར་གྱི་དགོན་ཁག་ཁ་ཤས་བྱུང་བར་མང་འགྱེད་བསྔོ་རྟེན་རྣམ་གཞག་བཅས་ཕུལ།
གཞན་ཡང་མི་སེར་དུད་ཆེ་ཆུང་ཚང་མར་དུད་རེར་འབྲུ་ཁལ་བཞི་རེ་དང་། ཁམས་དོལ་སྒེར་
གསུམ། ཤར་ཕྱོགས་སྒེར་རུ་བཅས་འབྲོག་དུད་རེར་འབྲུ་ཁལ་རེའི་རྩིས་ཀྱི་འགྱེད་ཁྱོན་བསྡོམས་
ཁལ་ལྔ་སྟོང་བདུན་བརྒྱ་ཉི་ཤུ་རྩ་དྲུག་རྩིས་ཐོབ་པར་དངོས་པོ་སྣ་ཚོགས་པའི་སྟེར་ཆ་དང་།
བཞད་ཁུལ་ཕྱོགས་མཐའ་དག་ནས་འདུས་པ་བཅས་སེར་སྐྱའི་ཚོགས་ཁྲི་ཕྲག་བརྒལ་བར་ཁྲོམ་
དབང་དང་དར་ཕོད་མགོ་ཐོག་འཇོག་པ་སོགས་ཀྱི་སྒོ་ནས་ཀུན་ཡིད་མགུ་བར་བྱས། ཚུར་ལམ་
རྒྱལ་ཆེན་རྩེ་ཆོས་འཁོར་བདེ་ཆེན་ནས་རྟ་ཐབ་སེར་འཕྲེང་བཅས་བསུས་ཏེ་དེར་སླེབ་ཅིང་།
ཞིག་གཉིས་བསྡད་ཐོག་གྲྭ་རིགས་གཞིས་བྱེས་བསྡོམས་བརྒྱ་དང་བརྒྱད་ཅུ་གྱ་ལྔས་མང་ཇ་དགུའི་
རིང་ཚེ་ཆོག་མཛད་པའི་ཡོན་དུ་བཀྲས་བཏགསརེ། དངུལ་ཞོ་གསུམ་རེ། སྨན་ཁ་རེ། རྣམ་
གཞག་བཅས་དང་། སྦྱོར་འཇགས་སུ། མགོན་པོ་ཚེ་དཔག་མེད་ཀྱི་སྨན་སྐུ། ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་བཀའ་འབུམ་ཡོངས་རྫོགས། ལྷ་ཁང་རྣམས་སུ་མཆོད་
284



པ་སྙན་ཤལ་བཅས་ཕུལ། དེ་ཁུལ་སེར་སྐྱའི་ཚོགས་ལ་ཚེ་དབང་དང་། མི་སེར་ཁྱེར་ཞན་རྣམས་
ལ་འཕར་བཅས་དུད་ཆེ་ཆུང་ཚང་མར་འབྲུ་ཁལ་བཞི་བརྒྱ་དང་བདུན་གྱི་སྟེར་ཆ་བསྟབས་པས་
མཚོན་ཆོས་དང་ཟང་ཟིང་གི་སྒོ་ནས་མགུ་བར་བྱས། ཉེར་ལྔའི་ཉིན་ཆོས་གྲྭ་ཆེན་པོ་ནས་གྲྭ་ཚང་
ཁག་གི་སློབ་དཔོན། དགེ་སྐོས།. མི་ཚན། སྐུ་སྐྱེ། རྗེ་དྲུང་སོགས་དང་། གཞིས་རྩེ་རྫོང་དཔོན་
སོགས་སེར་སྐྱ་དུ་མའི་རྟ་བསུ། བསངས་དུད་དང་བཅས་ཏེ་གདན་ས་ཆེན་པོར་སླེབས། འདི་
སྐབས་ཨེར་ཏེ་ནི་བཱ་དུར་གྱི་དཔོན་མོ་བླ་མ་སྐྱབས་འཁོར་བཅས་དང་། ཨ་མདོ་སོགས་ཁམས་
སོག་གི་འགྲུལ་པ་མང་པོ་འབྱོར་བ་སོ་སོ་ནས་བདོག་འབུལ་ཕོན་ཆེ་བ་བཏེག་སྟེ་ཚེ་དབང་ཞིག་
དགོས་ཚུལ་ལྟར་བགྱིས་ཤིང་། དྷའི་ཆིང་ཧོང་ཐའི་ཇིའི་མི་སྣ་དང་། རྒྱལ་སྲས་བསྟན་འཛིན་
དབང་རྒྱལ་གྱི་དགོངས་རྫོགས་སུ་དངུལ་ལས་གྲུབ་པའི་མཆོད་རྟེན་བཞེངས་རྡོ་རྗེ་རྒྱལ་མཚན་
འབྱོར་པར་དེ་དག་ལ་སྨན་བླ་དང་འཇམ་དབྱངས་ནག་པོའི་རྗེས་གནང་། སྨན་བླའི་མདོ་ཆོག་
བསྡུས་པའི་ལུང་བཅས་བྱིན། ཟླ་བ་བཅུ་པའི་ཚེས་བཅོ་ལྔ་ལ་ཨེར་ཁེ་ཐའི་ཇི་དཔོན་གཡོག་བཅོ་
ལྔ་སྐོར་ལ་བསྙེན་གནས་ཀྱི་སྡོམ་པ་ཕོག །དེ་ནས་རིམ་བཞིན་གནས་རྙིང་སྤྲུལ་སྐུ་དང་། རྗེ་དྲུང་
དགེ་འདུན་ཆོས་རྒྱལ་དབང་ཕྱུག་གི་སྤྲུལ་པའི་སྐུ་སོགས་བྱོན་པར་ཇ་གྲལ་དང་ཞབས་ཏོག་ཡང་
དག་ཞུས། ཉེར་གཉིས་ཀྱི་ཉིན་རྗེ་དྲུང་སྤྲུལ་པའི་སྐུ་དང་། ཆེ་ཆེན་ཐའི་ཤིའི་དཔོན་མོ། ཨེར་ཏེ་
ནི་ཐའི་ཇི་སོགས་ཉིས་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་དང་། ཟླ་བ་བཅུ་པ་རྟིང་མའི་
ཚེས་བཞི་ལ་གངས་ཅན་ཆོས་འཕེལ་གྱི་མཁན་སློབ་སོགས་སེར་སྐྱའི་ཚོགས་བརྒྱ་ཕྲག་གསུམ་
བརྒལ་བར་ཚེ་དབང་། ཚེས་བརྒྱད་ལ་རབ་འབྱམས་པ་མེར་རྒན་ཆོས་རྗེ་དང་ཟིན་ནང་སོ།
བྱང་པ་ཡོན་བདག་མང་པོའི་འཚམས་འདྲི་བ་སོགས་དུ་མར་རྟ་མགྲིན་གསང་སྒྲུབ་ཀྱི་རྗེས་གནང་
དང་། གྲུབ་རྒྱལ་ལུགས་ཀྱི་ཚེ་དབང་བཅས་དགོས་ཚུལ་བྱུང་བ་སོ་སོའི་འདོད་དོན་རིམ་བཞིན་
བསྒྲུབས། ཚེས་བཅོ་བརྒྱད་ཉིན་རྗེ་དྲུང་སྤྲུལ་པའི་སྐུ་དཔོན་སློབ་བཅོ་ལྔ་ལ་མགོན་པོ་ཕྱག་དྲུག་
པ་དང་། དཔལ་ལྡན་ལྷ་མོའི་རྗེས་གནང་ཕུལ་ཞིང་། ཕྱི་ཉིན་ཉི་འོད་དུ་དབེན་ས་ཆོས་ཀྱི་ཕོ་
བྲང་པ་འདུས་ཚོགས་ཀྱིས་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་ཚོགས་སྟོན་རྒྱས་པ་
བཅས་འདུག་པའི་ཚོགས་དབུར་ཕྱིན་དུས་རིང་འཚོའི་མཎྜལ། སྤྱི་སྒེར་ནས་ཚན་གྲངས་བཅས་
རྟེན་འབྲེལ་གྱི་སྒོ་ལེགས་པར་བསྒྲིག་པར་མཛད་ཅིང་། འདི་ཁར་བཞུགས་རིང་དབེན་ས་པ་དགེ་
འདུན་བརྒྱ་དང་བརྒྱད་ཅུ་གྱ་གསུམ་དང་། ཆོས་འཁོར་དབུས་སྡིངས་དང་ཆུ་དབར་གཡུ་རྩེའི་
285



གཙུན་(བཙུན་》མ་དྲུག་ཅུ་སྐོར་ལ་ཇ་ཐུག་ཚ་གུང་སྦྱར་བའི་དབེན་ས་པ་རྣམས་ཀྱིས་བདེ་
མཆོག་རྩ་རྒྱུད་དང་། བཙུན་མ་རྣམས་ཀྱིས་བླ་མཆོད་པ་མཛད་པར་དགེ་འདུན་རེར་བཀྲ་ཤིས་
ཁ་བཏགས་རེ། དངུལ་ཞོ་ལྔ་རེ། གོས་ཁ་རེ་རྣམས་ལ་ཕྱག་སྤྲད་དང་། འབྲུ་ཁལ་གསུམ་རེ་ཐོབ་
རྩིས་ཀྱི་དངོས་པོ་སྣ་ཚོགས་སྤྱི་སྤུངས། བཙུན་མ་རེར་བཀྲས་བཏགས། གོས་ཁ། སྨན་ཁ་རེ་
རྣམས་ཕྱག་སྤྲོད་དང་། འབྲུ་ཁལ་ཕྱེད་གཉིས་རེ་ཐོབ་རྩིས་ཀྱི་དངོས་པོ་སྣ་ཚོགས་བཅས་ཕུལ་
ཞིང་། རྗེ་དྲུང་དགེ་འདུན་ཆོས་རྒྱལ་དབང་ཕྱུག་གི་སྤྲུལ་པའི་སྐུ་དང་། དབེན་ས་ཆོས་ཀྱི་ཕོ་བྲང་
པ་གྲྭ་བཙུན་མ་དང་བཅས་པར་འཇམ་དབྱངས་དཀར་པོ་དང་། ཚེ་རྟ་ཟུང་འབྲེལ་གྱི་རྗེས་
གནང་། བླ་མ་མཆོད་པ། ཆབ་མདོ་རྗེ་དྲུང་དགེ་འདུན་ཆོས་རྒྱལ་དབང་ཕྱུག་གི་འཁྲུངས་
རབས་རྣམ་ཐར། སྤྲུལ་པའི་སྐུའི་བརྟན་བཞུགས་འཁྲུངས་རབས་གསོལ་འདེབས་དང་འབྲེལ་བ་
རྣམས་ཀྱི་ལུང་དགོས་ཚུལ་ལྟར་ཕུལ། མགོ་ཟླ་བའི་ཚེས་གསུམ་ལ་མཚོ་ཁ་ནས་ཆེ་ཆེན་ཐའི་ཇིས་
མི་སྣ་ཆེད་མངགས་རྟེན་འབྱུང་གི་སྐྱེས་བཟང་པོ་བཅས་རིང་འཚོའི་མཎྜལ་བྱུང་བ་དང་བསྟུན་
རྒྱལ་བ། ཁྲི་པའི་འཚམས་འདྲི་བ་སོགས་དུ་མར་ཚེ་དབང་དང་སོ་སོའི་གསུང་ལན་མི་སྣ་འཁོར་
བཅས་ལ་ཐོན་ཆས་བསྟབས། འདི་སྐབས་ཐོས་བསམ་གླིང་གྲྭ་ཚང་གི་གསེང་གཡབས་ལ་སྐྱེས་
རབས་བཅུ་གཉིས་པར་གྲགས་པ་གཙོ་བོར་གྱུར་པའི་བླ་མ་ཡི་དམ་སངས་རྒྱས་བྱང་སེམས་སོགས་
ཀྱི་སྣང་བརྙན་གསར་བྲིས་དང་ཤིང་རྩི་བསྐྱར་གསོལ་བཅས་གེགས་མེད་གྲུབ་ནས། ཚེས་བརྒྱད་
གཟའ་སྐར་སྦྱོར་བ་ཤིས་པའི་ཉིན་འདུས་པ་རྒྱ་མཚོ་གྲྭ་ཚང་དུ་སྤྱན་དྲངས་ནས་བསྙེན་བཀུར་
བསྟབས་པའི་ཚོགས་དབུར་ཡོང་དགོས་ཚུལ་ལྟར་ཕྱིན་ཏེ་འདུས་པའི་སྡེ་དང་ལྷན་ཅིག་ཤིས་པ་
བརྗོད་པའི་མེ་ཏོག་གི་ཆར་ཕབ་ཅིང་། ངོས་ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་
རབ་ཏུ་གནས་པ་མདོར་བསྡུས་ཤིག་ཀྱང་བྱས། འདི་ཐོག་རྗེ་ཞལ་སྔ་ནས་དམ་ཆོས་རྒྱལ་མཚན་
པས་རྒྱུ་ཡོན་སྦྱར་ཏེ་རྒྱུད་གྲྭ་པ་རྣམས་ཀྱིས་མགོན་པོ་ཚེ་དཔག་མེད་ལྷ་དགུའི་ཆོ་ག་དང་། བླ་སྤྱི་
མི་ཚན་ཁག་སོགས་ཀྱིས་རྟེན་འབྱུང་གི་ཚན་གྲངས། སྟོན་མོ་བཟང་པོ། མཎྜལ། སྨོན་པ་ཤིས་
བརྗོད་དང་བཅས་པའི་སྒོ་ནས་རིང་འཚོའི་རྟེན་འབྲེལ་བསྒྲིགས། ཚེས་བཅུ་བདུན་ཉིན་སོག་མོ་
བཞི་ལ་དགེ་བསྙེན་མའི་སྡོམ་པ་ཕོག་ཅིང་། ཧོང་ཐའི་ཇིའི་མི་སྣ་སོགས་དཔོན་ཁག་དུ་མའི་
འཚམས་འདྲི་བ་འབུལ་བསྐུར་མང་པོ་དང་བཅས་རིམ་བཞིན་འབྱོར་པ་རྣམས་ལ་ཇ་གྲལ་དང་ཚེ་
དབང་། སོ་སོའི་གསུང་ལན་རྟེན་སྦྲགས་བཅས་རིམ་གྱིས་ཐོན་པར་བྱས། འདི་སྐབས་གེགས་
286



ཆགས་ཇི་ལྟར་ཡང་ལྷ་སར་རྒྱལ་པོ་མཆོད་ཡོན་ལྟ་གྲུ་བ་དང་། རྒྱུ་སོག །གོང་ས་སྐུ་ཞབས་རིན་
པོ་ཆེའི་མཛད་སྤྱོད་སྐོར་སོགས་གཞི་ཆེ་ཙམ་གྱི་ཉེར་ལེན་དང་། དངོས་གཞི་རྒྱལ་པོར་གྱུར་དུག་
གི་གླེང་སོགས་ལ་བརྟེན་ཐུགས་གམ་《དམ་》ལེགས་པར་སེར་འབྲས་དགེ་གསུམ་གྱི་བླ་སྤྱི་དང་།
སྟག་རྩེ་ཞབས་དྲུང་རྣམས་ཞུ་སྦྱོར་ལ་ཡོད་ཐོག །འདི་ཁ་ནས་ཀྱང་ངོ་ཚབ་དགོས་ཚུལ་གནང་
བར་མ་ཟད་ལེགས་ཆར་འགྱུར་རེས་སྡེ་སྲིད་རིན་པོ་ཆེ་དང་རྒྱལ་པོ་སོ་སོར་ལུགས་ལེགས་བསྟན་
གཞུང་ལ་རྒྱུར་གང་ཕན་གྱི་དགོངས་ཟབ་གནང་དགོས་ཚུལ་ནན་ཆེའི་ཞུ་ཡིག་ཞིབ་ཐུས་ཞུ་རྟེན་
དཔངས་མཐོ་བ་བཅས་ཟླ་བ་བཅུ་གཉིས་པའི་ནང་དུ་མགྲོན་གཉེར་དཀའ་ཆེན་རྡོ་རྗེ་རྫོང་སྟ་
བྱས། ཚེས་ལྔ་ལ་བདེ་ཐང་ཞབས་དྲུང་དང་། དཔོན་མོ་ཕུན་ཚོགས་རབ་བརྟན་སོགས་འབྱོར་
བས་དད་རྟེན་དཔངས་མཐོ་བ་བཏེག་སྟེ་ངོས་འཕྲད་དུ་བྱོན་པ་དང་བསྟུན་སེར་སྐྱ་དུ་མར་ངོས་
འཕྲད་བཏང་ཞིང་མི་རིང་བར་ཚེ་དབང་དང་བཅས་ཐོན་ཆས་བསྟབས། ཚེས་བཅུ་གསུམ་ལ་
གསང་སྔགས་རྒྱལ་བ་གྲྭ་ཚང་པ་རྣམས་དང་གཞན་མ་ཁ་ཤས་བཅས་ལ་འཇམ་དབྱངས་ཞི་ཁྲོ་
སྦྲགས་སྒྲུབ་ཀྱི་ལུང་ཕུལ། ཕྱི་ཉིན་ནས་སྔགས་གྲྭ་པ་རྣམས་ཀྱིས་ཆོས་སྲུངས་སྤྱིར་བསྐང་གསོ་ཞག་
ཤས་མཛད་པར་རྒྱུན་པའི་ཞབས་ཏོག་དང་ཡོན་བཟང་པོ་བསྔོ་རྟེན་རྣམ་གཞག་བཅས་པའི་
བསྙེན་བཀུར་བསྟབས། ཚེས་བཅུ་བདུན་ལ་རྒྱལ་མཁན་ཟུར། གངས་ཅན་མཁན་པོ། ལྷུན་
གྲུབ་གླིང་པའི་རྗེ་བཙུན་མ་བཅས་སུམ་ཅུ་སྐོར་ལ་འཇམ་དབྱངས་ནག་པོའི་རྗེས་གནང་དང་།
ཕྱི་ཉིན་རྒྱལ་མཁན་ཟུར། བྱང་པ་ཡོན་བདག་ཨ་ཡེའི་སྐོར་སོགས་དུ་མར་ཕྱག་རྡོར་གཏུམ་པོའི་
རྗེས་གནང་བྱིན། ཡང་བསྟན་པ་སྤྱི་རིམ་དུ་དམིགས་ལོ་སྔོན་མ་དང་འདི་ལོའི་ནང་དུ་གཙང་
རོང་ཁུལ་གྱི་དགོན་ཁག་རྣམས་ལ་མང་ཇ་ལྔ་རེ་དང་། སོ་སོར་བསྔོ་རྟེན་རྣམ་གཞག །འགྱེད་
གོས་དར། དངུལ་རྟ་སོགས་འབྲུར་ཕབ་གཤོར་ཁལ་ཆིག་འབུམ་ལྔ་ཁྲི་ཉིས་སྟོང་ཟིན་པ་དགེ་
འདུན་ཞལ་གྲངས་དང་བསྟུན་ནས་ཕུལ་ཞིང་། དེ་མཐུན་སོ་སོའི་རྟེན་རྣམས་ལ་མཆོད་པ་སྣ་ལྔ་
ཕུལ་བའི་ལྷ་བཤོས་རྒྱུར་རྩམ་གཤོར་ཁལ་བརྒྱ་ཕྲག་བརྒལ་བ། མཆོད་མེ་དཀར་རྒྱན་བཅས་པར་
མར་ཁལ་བརྒྱ་དང་བདུན་ཅུ་དོན་བཞི་ཉག་བཅུ། མེ་ཏོག་ནས་ཁལ་བརྒྱ་དང་བཅུ། སྤོས་བརྒྱ་
ཁྲེས་སུམ་ཅུ་དང་བརྒྱད་ཅུ་ཁྲེས་གཅིག །དྲི་ཆབ་རྒྱུར་གུར་ཀུམ་ཉག་གསུམ། སྙན་ཤལ་དར་
ཡུག་ཁ་བཏགས་སོགས་སྣ་ཚོགས་བརྒྱ། གནས་ཆེན་རི་མཐོ་སོགས་ལ་དར་ཆེན་བརྒྱ་དང་བཅོ་
ལྔ། གཞན་ཡང་དགེ་འདུན་ལ་ཕོགས་ཇ་ཚུལ་སོགས་ཀྱི་བསྙེན་བཀུར་དང་། དབུལ་ཞིང་ཕོངས་
287



པའི་ཚོགས་ལ་ལྟོ་གོས་སོགས་ཀྱི་སྦྱིན་གཏོང་། གསོད་པར་ངེས་པའི་སེམས་ཅན་དུ་མའི་སྲོག་བླུ།
སྒྲུབ་མཆོད་སོགས་དགེ་རྒྱུན་སློང་མོ་བ་རྣམས་ལ་སྟེར་ཆ་སྔར་རྒྱུན་བཞིན་དང་། ལྕགས་རི་རིག་
བྱེད་གླིང་པ་མཐུ་སྟོབས་རྒྱ་མཚོ་ཟེར་བ་ཞིག་གིས་འབུམ་པོ་ཏི་བཅུ་དྲུག་དང་། གཞན་ཡང་ཕུན་
ཚོགས་གླིང་པ། དབེན་དགོན་པ་གཉིས། དཔལ་འཁོར་ཆོས་སྡེ་པ། འབྲས་སྤུངས་བ། འདི་
ཁའི་སྔགས་གྲྭ་དང་མཚན་ཉིད་པ། གསེར་མདོག་ཅན་པ་བཅས་མི་བརྒྱད་ཀྱིས་རིམ་བཞིན་
མཛོད་རྩ་འགྲེལ། བདེ་མཆོག་རྩ་རྒྱུད་དང་ལམ་རིམ་ཆུང་བ། གསོ་རིག་རྒྱུད་བཞི། དབུ་མ་རྩ་
འགྲེལ། འདུས་པའི་བསྐྱེད་རྫོགས་དང་འཇིགས་བྱེད་བསྐྱེད་རིམ། རྣམ་འགྲེལ་ལེའུ་བཞིའི་
ཐལ་འཕྲེང་། བྱམས་ཆོས་སྡེ་ལྔ་རྣམས་ཀྱི་རྒྱུགས་བྱུང་བར་བསྟན་རྒྱུན་ལ་བསམས་ནས་སྟེར་ཆ་
བཟང་པོ་བསྟབས། གཞན་ཡང་ལོ་འདི་ནང་དུ་རྗེ་དྲུང་དགེ་འདུན་ཆོས་རྒྱལ་དབང་ཕྱུག་གི་སྤྲུལ་
སྐུ་རིན་པོ་ཆེས་གཙོས་དབུས་གཙང་། ཁམས་སོག །རྒྱ། ཅོ་ནེ། མངའ་རིས་སོགས་དུ་མ་ནས་
དགེ་ཚུལ་གྱི་སྡོམ་པ་དོན་དུ་གཉེར་བ་བདུན་བརྒྱ་དང་ཉི་ཤུ་རྩ་གསུམ་བྱུང་བ་རྣམས་རིམ་གྱིས་
དགེ་ཚུལ་དུ་བསྒྲུབས་ཤིང་རབ་བྱུང་གི་སྐབས་ཚང་མར་མིང་དང་། སྤྲུལ་བའི་སྐུར་བློ་བཟང་
འཕྲིན་ལས་སུ་གསོལ། །བསྟན་པ་ལ་ཞུགས་ལ་ཡོངས་སུ་རྫོགས་པ་དགེ་སློང་གི་སྡོམ་པ་དོན་དུ་
གཉེར་བའང་བརྒྱ་ཕྲག་དགུ་དང་བརྒྱད་ལྷག་བཅུ་ཕྲག་གསུམ་རྣམས་ཚངས་སྤྱོད་ཀྱི་དཔལ་ལ་
བཀོད་པས་མཚོན་དགེ་བའི་རྩ་བ་ཐམས་ཅད་ཀྱང་འཁོར་གསུམ་རྣམ་པར་དག་པས་རྒྱས་བཏབ་
སྟེ་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་ཐོབ་ཆེད་ཁོ་ནའི་རྒྱུར་བསྔོས་སོ། །
སྨྲས་པ། སྡེ་དགོན་བདག་གཟུང་ཆེན་པོའི་མིང་ཐོགས་ཤིང་། །མཆོག་དམན་བར་མ་
ཀུན་དང་བསྟུན་དགོས་ཀྱང་། །འདམ་སྐྱེས་པདྨ་འདམ་གྱིས་མ་གོས་བཞིན། །སྒོ་གསུམ་སྡིག་
ལྟུང་སྐྱོན་གྱིས་མ་གོས་དགེ། །རྒྱ་བོད་ཧོར་སོགས་མཐའ་དག་སྐྱེ་རྒུ་ཡིས། །བདོག་མང་བསྟབས་
ཤིང་དཀོར་ནོར་དབུས་ཆུད་ཀྱང་། །ཞིང་མཆོག་མཆོད་དང་དབུལ་ཕོངས་སྦྱིན་གཏོང་རྒྱུར། །
བསྔོས་ཤིང་བཏང་བས་དཀོར་སྒྲིབ་སྐྱོན་བྲལ་དགེ། །ཐུབ་དབང་གསུང་སྐྱེས་དུ་མར་འཚེ་སྦྱོར་
སོགས། །ཁུར་ལྕིས་ནོན་ཡང་ཆོས་བཞིན་སྤྱད་པའི་མཐུས། །དད་ལྡན་ཚོགས་ཀྱིས་མཁོ་དགུ་
ཆད་མེད་བསྟབས། །མཆོག་གསུམ་འདུས་ཚོགས་ལོག་འཚོར་མ་སྦྱར་དགེ་། །གཞོན་ནུའི་དུས་
ནས་རིམ་ཐོབ་ཚངས་སྤྱོད་དཔལ། །རྣམ་དག་ཚུལ་ཁྲིམས་དྲི་འཐུལ་ཡོངས་འདུ་ཆེ། །ཉོན་
མོངས་དུག་གསུམ་བ་མོས་མ་གོས་པར། །ཁྲིམས་ལྡན་འདུས་པའི་དབུས་ན་མཐོ་འདི་དགེ །དེ་
288



ལྟའི་ཡོངས་འདུ་ཉིད་ལས་སོ་སོ་ཐར། །སྡོམ་པ་དོན་དུ་གཉེར་པའི་སྐྱེ་རྒུ་ལ། །ཅི་འདོད་སྩོལ་དུ་
ཡོད་པའང་ཐུབ་པའི་བསྟན། །འཆི་མེད་དགའ་ཚལ་མཛེས་པའི་རྒྱུན་དུ་དགེ། - ། གཞན་ཡང་
ཆོས་སྤྱོད་རྣམ་བཅུ་ལ་སོགས་པ། དགེ་བའི་ཆུ་རྒྱུན་ནམ་ཡང་མ་ཆད་ཅིང་། །རྣམ་དཀར་བྱ་བ་
དབྱར་མཚོ་ལྟར་འཕེལ་ཀྱང་། །རློམ་སེམས་མེད་པས་རླབས་ཆེན་ཚོགས་རྫོགས་དགེ། །འདི་
དག་ལས་བྱུང་ཀུནྡ་ཟླ་འོད་ལྟར། །དཀར་བའི་དགེ་བ་ཇི་སྙེད་མཆིས་པ་ཀུན། །འགྲོ་རྣམས་
བྱང་ཆུབ་ཐོབ་པའི་རྒྱུར་བསྔོ་ཞིང་། །བདག་ཀྱང་འགྲོ་ཀུན་འདྲེན་པའི་མཆོག་ཏུ་སྨོན། ཞེས་
རང་ལོ་ཞེ་གཉིས་ཡན་གྱི་ངང་ཚུལ་བརྗོད་པའི་སྐབས་ཏེ་དགུ་པའོ། ། ། །
ལེའུ་བཅུ་པ། རྒྱལ་དབང་ཐམས་ཅད་མཁྱེན་པ་སྐུ་འཕྲེང་བདུན་པའི་
མཁན་སློབ་གཅིག་ལྕོགས་དང་། རྟེན་གསུམ་བཞེངས་མཆོད་
གཙོ་བོ་བགྱིས་ཏེ་བསྟན་པའི་བྱ་བ་བྱས་པའི་སྐོར།
༈ དེ་ནས་དུས་གཏོར་ཚུགས་པར་བསྙེན་བཀུར་སྔར་ལྟར་བསྟབས་ཤིང་། ས་སྐྱོང་ཞེས་པ་
ཤིང་མོ་བྱ་ལོ་གསར་ཚེས་ཀྱི་མཆོད་གཏོར་དགའ་སྟོན་ཐོག་ཉི་འོད་དུ་ཕྱིན་ནས་མཆོད་གཏོར་
འབུལ་བ་དང་། སོག་བོད་ཀྱི་མགྲོན་བརྒྱ་ཕྲག་ལྔ་ཙམ་ལ་དགའ་སྟོན་བཟང་པོ་བསྟབས། དེ་
ནས་སྤྱི་སྐྱུར་དང་ཆོ་འཕྲུལ་སྨོན་ལམ་ཡང་རིམ་གྱིས་ཚུགས། ཚེས་བདུན་ལ་རྟ་ནག་ལྷུན་གྲུབ་རྩེ་
བ་དང་། སྡིངས་ཆེན་པ་སོགས་སུམ་ཅུ་སྐོར་ལ་ཚེ་དབང་དང་། ཚེས་བཅུ་གསུམ་གྱི་ཉིན་མ་ཎི་
དགེ་བསྐུལ་བས་དགོང་ཇའི་ཚོགས་དབུར་ཡོང་དགོས་ཚུལ་ལྟར་ཕྱིན་ཏེ་དད་ལྡན་རྣམས་ཀྱིས་
མཆོད་མེའི་རྒྱུ་ཕུལ་བ་དང་། སྡེ་སྲིད་སྲད་པས་མཚོན་བསྙེན་བཀུར་སྟོབ་པ་ཐམས་ཅད་ཀྱི་དགེ་
བ་རྣམས་རྫོགས་པའི་བྱང་ཆུབ་ཏུ་བསྔོས་ཤིང་། ཚེས་བཅོ་ལྔའི་ཉིན་བསྙེན་གནས་ཡན་ལག་
བརྒྱུད་པའི་སྡོམ་པ་དོན་གཉེར་གྱི་སྐྱེ་བོ་ཕྱོགས་མཐའ་དག་ནས་འདུས་པ་དགེ་བའི་སེམས་ལྡན་
རྣམས་ཀྱི་རྒྱུད་སྡོམ་པས་སྨིན་པར་བྱས། འདི་སྐབས་མགྲོན་གཉེར་དཀའ་ཆེན་རྡོ་རྗེ་འབྱོར་བས་
སྡེ་སྲིད་རིན་པོ་ཆེའི་ཞུ་ལན་དང་། དེ་སྐོར་གྱི་གནས་ཚུལ་མང་བ་བཅས་བྱུང་བ། དོན་སྐོར་ཆོས་
སྐྱོང་གི་ལུང་དང་གོང་ཞབས་ཡས་ཕྱིན་གྱི་དགོངས་བཅད་ལྟ་བུ་ནས་གསེར་གདུང་རིན་པོ་ཆེའི་སྐུ་
མདུན་དུ། གོང་ས་ཐམས་ཅད་མཁྱེན་པས་དབུས་ལ་མོ་ཆོས་སྐྱོང་། སེར་འབྲས་དགེ་གསུམ་གྱི་
289



བླ་སྤྱི། སྟག་རྩེ་ཞབས་དྲུང་། འདི་ཁའི་མགྲོན་གཉེར། གཞན་ཡང་བྱང་རྒྱུད་དཔོན་མི་སྣ་
སོགས་འཛོམ་ཐོག་སྡེ་སྲིད་དང་རྒྱལ་པོ་གཉིས་ནས་དབུ་རྩེ་གནང་ཞིང་། རྒྱལ་པོ་མཚོ་སྔོན་
སོགས་ལ་རྒྱང་བཞུགས་ཀྱི་བཀའ་བཅས་ཐུགས་ཐག་ཆོད་པའི་བྱང་ལ་ཕེབས་རྫོང་གནང་འདུག
ཉེར་ལྔའི་སྔ་དྲོ་དཔོན་མོ་ཕུན་ཚོགས་རབ་བརྟན། བླ་མ་བློ་གྲོས་བཟང་པོ། བདེ་ཐང་མཁན་པོ།
གཅེན་ལུང་མཁན་པོ་སོགས་སེར་སྐྱ་བརྒྱ་ཕྲག་བརྒལ་བར་རྟ་མགྲིན་ཡང་གསང་གི་རྗེས་གནང་
དང་། ཕྱི་དྲོ་བླ་མ་བློ་གྲོས་བཟང་པོར་རྡོ་རྗེ་སེམས་དཔའ་དང་། རྡོ་རྗེ་རྣམ་འཇོམས་ཀྱི་རྗེས་
གནང་། སྟོན་པའི་འཁྲུངས་རབས་སོ་བཞི་བའི་ལུང་བཅས་བྱིན། ཟླ་བ་གཉིས་པའི་ཚེས་དགུ་
ལ་བདེ་ཐང་སྤྲུལ་སྐུ་སོགས་ལ་ཚེ་དབང་དང་། རིང་འཚོའི་ཚིགས་བཅད་ཀྱི་ལུང་། ཚེས་བཅུ་
གསུམ་ཉིན་དཀོན་མཆོག་གི་མཆོད་པ་དགེ་འདུན་གྱི་སྡེ་ལ་བསྙེན་བཀུར་སོགས་སྔར་བཞིན་
བསྒྲུབས། ཉེར་བཞིའི་ཉིན་རོང་བོ་རབ་འབྱམས་པ། རབ་བརྟན་ཇའི་སང་སོགས་འབྱོར་བས་
བདོག་པའི་སྐྱེས་དུ་མ་བཏེག་བྱུང་བར་ངོས་འཕྲད་དང་། རིམ་གྱིས་རོང་བོ་རབ་འབྱམས་པ་
སོགས་སེར་སྐྱ་བརྒྱ་སྐོར་ལ་མགོན་པོ་བར་ཆད་ཀུན་སེལ་འཁོར་བཞི་ལྷ་མོ་དང་བཅས་པའི་རྗེས་
གནང་དང་། ཚེ་དཔག་མེད་ལྷ་གཅིག་བུམ་གཅིག་གི་རྗེས་གནང་བྱིན་ཏེ་ཐོན་ཆས་བསྟབས།
ཉེར་བདུན་དང་བརྒྱད་ཀྱི་ཉིན་སྒྲུབ་སྡེ་ཆེ་ཁ་གསུམ་གྱིས་མཚོན་པས་མཐར་རྩེ་གཅིག་ཏུ་བསྒྲུབ་ལ་
གཞོལ་བའི་དགེ་སློང་ཉིས་བརྒྱ་ཙམ་ལ་ལམ་རིམ་དམར་ཁྲིད་ཐམས་ཅད་མཁྱེན་པར་བགྲོད་པའི་
མྱུར་ལམ་གྱི་ལུང་དང་བསྙེན་བཀུར་ཕུན་སུམ་ཚོགས་པ་ཕུལ། གནམ་གང་ལ་རབ་བརྟན་ཇའི་
སང་འཁོར་བཅས་ལ་བསྙེན་གནས་ཀྱི་སྡོམ་པ་ཕོག །ཟླ་བ་གསུམ་པའི་ཚེས་བཅོ་ལྔ་ལ་བསོད་
ནམས་ཇའི་སང་དཔོན་གཡོག་བཞི་ལ་བསྙེན་གནས་ཀྱི་སྡོམ་པ་དང་། འདི་སྐབས་བསྟན་འགྲོའི་
གེགས་སེལ་དུ་དམིགས་སྔགས་གྲྭ་དང་དགའ་ལྡན་རབ་རྒྱས་སུ་ཆོས་སྲུངས་སྤྱིར་བསྐང་གསོ་
འཕྲིན་བཅོལ། ཚོ་བསྡུས་དགེ་འདུན་ཉིས་བརྒྱ་ལྷག་པས་རྒྱལ་བའི་བཀའ་འགྱུར་གསུང་སྒྲོགས།
རི་ཁྲོད་ཀྱི་སྡེ་རྣམས་སུ་རྡོ་རྗེ་སེམས་དཔའི་སྒོམ་བཟླས། དབེན་དགོན་དུ་བརྒྱད་སྟོང་པ་གསུང་
སྒྲོགས་བཅས་ཟླ་བ་གསུམ་བཞི་ཙམ་རེ་མཛད་པར་ཞབས་ཏོག་ཡོན་སོགས་མི་དམན་པ་བསྒྲུབས།
ཟླ་བ་ལྔ་པའི་ཚེས་དགུའི་ཉིན་ལྷུན་གྲུབ་གླིང་པ་དཔོན་གཡོག་ཉི་ཤུ་སྐོར་ལ་མྱུར་མཛད་ཡེ་ཤེས་
མགོན་པོའི་རྗེས་གནང་དང་ཚེ་དབང་དགོས་ཚུལ་ལྟར་བགྱིས། གཞན་ཡང་སྔ་ཕྱིར་རབ་བྱུང་
བསྙེན་རྫོགས་ལ་བྱོན་པ་དང་བཅས་ངོས་འཕྲད་དོན་གཉེར་གྱི་སེར་སྐྱ་ཟམ་མ་ཆད་པར་བྱུང་བ་
290



རྣམས་ཀྱི་འདོད་དོན་རིམ་བཞིན་བསྒྲུབས། ཚེས་བཅུ་བཞི་ནས་སྨོན་ལམ་ཆེན་མོ་ཚུགས་པར་
གོས་སྐུས་མཚོན་མཆོད་མཇལ་དང་སྐོར་བ་སོགས་ལ་དད་འདུས་ཀྱི་སེར་སྐྱ་ཤིན་ཏུ་མང་བ་བྱུང་
བ་རྣམས་ལ་ངོས་འཕྲད་དང་ཤངས་པ་བུད་མེད་ལྔ་དགེ་ཚུལ་མར་བསྒྲུབས། ཆུ་སྟོད་ཟླ་མགོར་
ནག་ཆུ་ནས་རྒྱལ་པོའི་དམག་འདེགས་ཚུལ་དང་། གཞུང་གི་སོ་དྲུག་བཞེས་པར་གོང་ས་རིན་པོ་
ཆེ་ནས་རྒྱལ་པོར་བཀའ་ཤོག་དང་སེར་འབྲས་དགེ་གསུམ་གྱི་བླ་སྤྱི་བཅས་ཕེབས་ཡོད་འདུག་པར།
འདི་ནས་ཀྱང་རྒྱལ་པོར་དཔུང་འདེགས་སོགས་བསྟན་འགྲོར་མི་བདེ་བའི་རིགས་སུ་མི་འགྲོ་བ་
དགོས་པའི་ཞུ་ཡིག་ནན་ཆགས་དང་། དེ་མཚུངས་ངག་མ་ཞུ་རྟེན་དཔངས་གང་མཐོ་བཅས་
མགྲོན་གཉེར་དཀའ་ཆེན་རྡོ་རྗེ་འཕྲལ་རྫོང་བྱས་རུང་། སེར་འབྲས་བླ་སྤྱིར་གསན་བཞེས་མ་བྱུང་
བས་རྒྱལ་པོ་དཔུང་བཅས་ནག་ཆུ་ནས་ཐོན་པའི་འདམ་དུ་མཇལ་ཐོག་ཞུ་ཡིག་རྟེན་སྦྲགས་རྣམས་
ཕུལ་ཞིང་ཕེབས་བསྐྱིལ་ནན་ཆར་《ཆེར་》ཞུས་འདུག་ཀྱང་རིམ་འདེགས་དང་། གཞུང་ནས་
ཀྱང་དབུས་གཙང་། མངའ་རིས། ཁམས་སོག་ལ་དམག་བརྡ་ངོས། དབུས་གཙང་གི་དམག་
རྣམས་ལྷ་སའི་ཉེ་སྐོར་དུ་འབྱོར་བ་དང་། རྒྱལ་པོ་དཔུང་བཅས་ཀྱང་སྟོད་ལུང་འཕན་ཡུལ་
རྣམས་ལ་འབྱོར་སྐད་ཐོས་པར། སོ་སོ་ནས་གསན་བཞེས་གནང་མིན་ཇི་ལྟར་རུང་སྐྱེ་འགྲོའི་བདེ་
ཐབས་དང་མཆོད་ཡོན་མཚམས་ལེགས་ཆར་འགྱུར་རེ་ལྷག་བསམ་རྣམ་དག་གིས་ཚེས་དགུའི་
ཉིན་འདི་ཁ་ནས་རྟ་ཁ་བསྒྱུར་བར། གཞིས་རྩེ་རྫོང་ནས་རྟ་ཐབ་ཀྱི་སྐྱེལ་མ་དང་། གསེར་མདོག་
ཅན་པ་མཁན་སློབ་ནས་རྟ་བསུ་སེར་འཕྲེང་། དབེན་དགོན་ནས་རྟ་བསུ། ཐབ་བསུ། སེར་
འཕྲེང་བཅས་དབེན་ས་ཆོས་ཀྱི་ཕོ་བྲང་དུ་སླེབས། དེར་མང་ཇ་ཉིན་གང་ཐོག་ཆོས་སྲུངས་རྒྱུ་
མཚོར་བསྐང་གསོ་ཟབ་རྒྱས་དང་སྤྱན་གཟིགས་མདའ་དར་ཚོན་སྣ་ལྔས་བརྒྱན་པ། སྤྱི་སོར་སྦྱོར་
འཇགས་རྒྱུ་སྦུག་རྙིང་མ་སྤུས་ལེགས་ཤུབས་བཅས། དགེ་འདུན་ཉིས་བརྒྱ་སྐོར་ལ་འགྱེད་བཀྲས་
བཏགས་རེ། རྣམ་གཞག་རྣམས་ཕུལ། དེ་ནས་དགའ་ལྡན་རབ་རྒྱས་བླ་སྤྱི་དང་བྲུལ་ཚང་ཐོབ་
རྒྱལ་ཁུལ་སོགས་ཀྱི་དྲག་རིགས་ནས་རྟ་ཐབ་ཀྱི་བསུ་བ་དང་། གྲྭ་རིགས་རྣམས་ཀྱིས་སེར་འཕྲེང་
བཅས་དགའ་ལྡན་རབ་རྒྱས་སུ་འབྱོར། དེར་ཡང་མང་ཇ་ཉིན་གང་ཞུས་ཏེ་ཆོས་སྲུངས་རྣམས་ཀྱི་
བསྐང་གསོ་མཛད་ཐོག་འགྱེད་བཀྲས་བཏགས་རེ། བསྔོ་རྟེན་རྣམ་གཞག་དང་བཅས་པ་དང་།
རྒྱ་སྦུག་ལེགས་པའི་སྦྱོར་འཇགས་ཕུལ། དེ་ནས་རིམ་གྱིས་ཤོག་བུ་ལ་རྩར་ཞག་སྡོད་ཐོག་ལྷ་ལྡན་
ནས་དཀའ་ཆེན་མགྲོན་གཉེར་གྱིས་བང་ཕྱིན་ཤས་རྩོལ་འབྱོར་པར་སྡེ་སྲིད་རིན་པོ་ཆེ་ཁྲི་ཟུར་
291



བཞུགས་ངོས་དམག་མི་བྱིངས་སོ་སོ་ཕྱིར་སློག་གནང་ཚུལ་དང་། དེ་རྗེས་གོང་ས་རིན་པོ་ཆེ་ནས་
ཀྱང་བཀའ་ཤོག་ཕེབས་པར། སྡེ་པས་ཁྲི་འཇོག་པ་དང་རྒྱལ་པོས་ངན་མི་མཛད་པ་སོགས་བྱས་
པས་དམག་ཕན་ཚུན་སློག་གྲུབ་གཤིས། ད་ཆ་སྐུ་མི་ངལ་བའི་སྟབས་ཆིབས་བསྒྱུར་གནང་མི་
དགོས་པ་འདུག་ཕེབས་པ་བཅས་རྟ་ཁ་བསྒྱུར་ཞིང་། གཟུགས་གཞི་གཅོང་བར་བརྟེན་སྨན་པ་
ནས་ད་ལམ་ཞོར་ལ་ཆུ་ཚན་ཞིག་བྱས་ན་ལེགས་ཚུལ་བྱུང་བ་བཞིན། ཟམ་ཚེར་ཆུ་ཚན་ཞག་ལྔ་
བྱས་ཐོག །གོང་ས་རིན་པོ་ཆེ་ནས་བང་ཕྱིན་ཆེད་གནང་ལ། བླ་ཁག་རྣམས་དང་རྩེ་དྲུང་སོགས་
ཀྱིས་ཆིངས་སྣེ་བླངས་པའི་འདི་ཁ་ནས་བཀོད་པ་བྱས་པ་སོགས་ཀྱིས་ངན་འཁྱོལ་འོང་འདྲ་བསམ་
ཡང་། ཕེབས་ལམ་སྐུ་བསྐྱིལ་ཙམ་གནང་བའི་ཉེར་ལེན་ཞུ་མི་གཏོང་དགོས་འདུག་ཕེབས་པ་ལྟར་
འོད་ཡུག་བྲག་དཀར་བར་ཐང་དུ་བསྡད་ཅིང་བྲག་དཀར་བླ་སྤྱིས་གཞིས་ལེན་ཀྱང་གཟབ། དེ་
སྐབས་བྲག་དཀར་བླ་མ་ངག་དབང་རིན་ཆེན་གྱིས་དེ་ཁུལ་སེར་སྐྱ་ཚང་མར་ཁྲོམ་དབང་ཞིག་
དགོས་ཚུལ་ནན་ཆེ་བྱུང་བ་ལྟར་བྲག་དཀར་ཆོས་སྡེ། སྤ་ལོ་དགོན། ཤངས་སྤོར་ཏོག་དགོན།
ཆུ་སེར་བ། རམ་སྡིངས་མ་བ་སོགས་ཀྱིས་《ཀྱི་》དབུས་པའི་དགེ་འདུན་རྣམས་དང་། ལྷ་བུ།
གླིང་དཀར་རྫོང་དཔོན་སོགས་སེར་སྐྱ་ལྔ་སྟོང་ཙམ་ལ་གྲུབ་རྒྱལ་ལུགས་ཀྱི་ཚེ་དབང་ཞིག་བསྐུར་
ཞིང་རང་རང་གི་འབྱོར་པ་དང་བསྟུན་པའི་དངོས་འབུལ་ཀྱང་མང་བ་བྱུང་། དེ་ནས་བྲག་
དཀར་ཆོས་སྡེ་པ་རྣམས་ལ་མང་ཇ་ཁ་ཤས་དང་། དགེ་འདུན་བརྒྱ་དང་སུམ་ཅུ་ལ་འབྲུ་ཁལ་བཅུ་
རེ་ཐོབ་རྩིས་དངོས་པོ་སྣ་ཚོགས་པའི་འགྱེད། བསྔོ་རྟེན་རྣམ་གཞག་བཅས་དང་། སྤྱི་སོར་
མཁན་ཆེན་ཐམས་ཅད་མཁྱེན་པའི་སྣང་བརྙན་གསེར་ཟངས་ལས་གྲུབ་པ། ཅོད་པན། དར་
དབྱངས། རྡོར་དྲིལ་བརྒྱད། སྦུག་སིལ་རྟེན་ཁེབས་ཀྱི་ཚས་བཅས། ཁྲོ་སྐྲུན་ཁ་བཏགས་རྣམས་
ཀྱི་སྦྱོར་འཇགས་དང་། དེ་ཕྱིན་གོང་གསལ་དགོན་ཁག་ཚང་མར་མང་ཇ་ལྔ་རེ། འགྱེད་གྲྭ་པ་
རེར་འབྲུ་ཁལ་ལྔ་རེའི་རྩིས་ཀྱི་དངོས་པོ་སྣ་ཚོགས་བསྔོ་རྟེན་རྣམ་གཞག་དང་བཅས་པའི་བསྙེན་
བཀུར་བསྟབས། དེར་ཞག་ཉི་ཤུ་སྐོར་གོང་ས་མཆོག་ནས་བཀའ་གསལ་ཡོང་ངེས་སྒུག་སྡོད་བྱས་
ཀྱང་མ་བྱུང་ཞིང་བར་མ་དོར་ཐེ་ཚོམ་གྱི་དྲ་བར་ཚུད་ནས་ལུས་པར་བརྟེན་ཉེར་ལེན་ཞུ་མི་ཆེད་
རྫོང་བྱས་པ་ཕྱིར་འཁོར་བར་ད་ཆ་ཕྱིར་ཕེབས་གནང་ཆོག་ཚུལ་ཕེབས་པ་བཞིན་ལོག་པའི་རྒ་བ་
ལ་རྩེར་སླེབས་ཐོག་དཔོན་མོ་ཆོས་སྐྱིད་འཁོར་བཅས་དངོས་པོའི་སྐྱེས་དཔངས་མཐོ་བ་བཅས་
ངོས་འཕྲད་དུ་བྱོན་པའི་བཞེད་དོན་བསྒྲུབས། དེ་ནས་དགའ་ལྡན་རབ་རྒྱས་པ་རྣམས་ཀྱིས་རྟ་
292



བསུ་ཐབ་བསུ་སེར་འཕྲེང་དང་བཅས་གྲོ་བཞིན་ཟླ་བའི་ཚེས་བཅུ་དགུའི་ཉིན་དགའ་ལྡན་རབ་
རྒྱས་སུ་སླེབས་པའི་སང་ཉིན་གོང་ཞབས་རིན་པོ་ཆེ་ནས་ཐུགས་ཐམ་ཕེབས་པར། རྒྱལ་པོ་རེ་
ཞིག་འདམ་དུ་སྡོད་རྩིས་ཀྱིས་འགྲོ་ཁུལ་ཡིན་ཀྱང་སྟོད་ལུང་ནས་གོང་དཀར་དུ་སྡེ་པའི་སར་སོང་
འདུག་པ་ད་ཆ་ཆིངས་ཀྱི་སར་མི་འདུག་པས་འཕྲལ་རྩོལ་གོང་དཀར་ལ་འགྲོ་དགོས་ཚུལ་གནང་
ཡང་ས་ཁད་འགྱངས་པས་འཕྲལ་དུ་འབྱོར་རེ་མ་བྱུང་ཕྱིན། སྔ་འཕྲོས་ཐལ་ཆར་གྱུར་དོགས་རྒྱལ་
པོར་གོང་ས་རིན་པོ་ཆེའི་བཀའ་དང་། འདི་ཁའི་ཞུ་ངོར་གཟིགས་པའི་ཐལ་ཆའི་རིགས་མེད་པ་
ཅིས་ཀྱང་དང་། དེ་མཚམས་ནས་ངེད་རང་ངོས་ཀྱིས་སྙན་འབུལ་ཞུས་ཆོག་པ་དགོས་ཚུལ་སོགས་
ནན་ཆེའི་ཞུ་ཡིག་བཅས་བང་ཕྱིན་ཤས་རྩོལ་གྱིས་རྫོང་ལྟ་བྱས་པས་ནམ་ཉིན་མ་ལྟོས་པ་ཕྱིན་
འདུག་ཀྱང་རྒྱལ་པོ་བང་ཕྱིན་སླེབས་གོང་བྱང་ལ་ཕེབས་གྲུབ་འདུག་པ་དང་། ཟླ་བ་དེ་ཁའི་ཚེས་
བཅུ་བདུན་གྱི་ཉིན་སྡེ་སྲིད་རིན་པོ་ཆེ་སྟོད་ལུང་སྣང་རྩེར་སྐུ་ཚེའི་འདུ་བྱེད་སྟོངས་འདུག་པ་དེ་
གོང་ཤོག་བུ་ལ་ནས་འགྲོ་གེགས་མེད་པར་ཕྱིན་ཆོག་པ་ཞིག་བྱུང་ན་དེར་མ་གྲུ་གྱུར་》ཙམ་ཡོང་
ལ་རེ་ཡང་། སྐུ་ཚེ་སྔོན་མའི་ལས་སམ་སྙིགས་མ་ལྔ་བདོའི་རྐྱེན་ཇི་ལྟ་རུང་། རྒྱལ་པོ་རང་ཉིད་
ངོས་ནས་ཞུ་སྣེ་ཙམ་མ་འཕྲོད་པར་རྐྱེན་དབང་དུ་སོང་བས་བློ་ཁ་མ་རྫོགས་ཀྱང་བྱ་ཐབས་མ་
མཆིས་ཤིང་། འཁོར་བའི་ཕུན་ཚོགས་སྙིང་པོ་མེད་ཅིང་རྟག་མི་ཐུབ་པ་འདི་ལ་ཞེན་ན་ད་དུང་
འཁོར་བར་ཟོ་ཆུན་འཕྱན་པ་ལྟར་འཁོར་བ་ལས་མ་འདས་ཏེ། མཉམ་མེད་དྭགས་པོ་ལྷ་རྗེས།
སྣང་བ་མི་ངན་འདྲ་བས་རྟག་མི་ཐུབ། །སྒྱུ་ལུས་གཡར་པོ་དང་འདྲ་མྱུར་དུ་འཇིག །ནོར་རྫས་
སྒྱུ་མའི་བསླུ་བྲིད་སྡུག་བསྔལ་རྒྱུ། ། ཕ་ཡུལ་བདུད་ཀྱི་བཙོན་རྭ་འཆིང་བྱེད་མཁན། ། སུ་དག་
འདི་ལ་ཞེན་པ་འཁོར་བར་འཁོར། །འཁོར་བའི་ཁོང་སྙིང་བདག་འཛིན་རྩ་བ་ཆོད། ཅེས་
གསུངས་པའི་ཕྱིར། དེ་ཡང་སྔོན་བདག་ཅག་གི་སྟོན་པ་མཉམ་མེད་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ཆེན་པོས་ཀྱང་། འཁོར་བ་མཐའ་དག་ལ་སྙིང་པོ་མེད་པར་གཟིགས་
ནས་རྒྱལ་སྲིད་འབྱོར་བ་བཙུན་མོའི་འཁོར་དང་བཅས་པ་ཐམས་ཅད་བོར་ནས། གཅིག་བུར་
དབེན་པའི་གནས་སུ་གཤེགས་པ་ལ་སོགས་པའི་རྣམ་ཐར་བསམ་གྱིས་མི་ཁྱབ་པ་ལ་རང་ཅག་
རྣམས་ཀྱིས་ཀྱང་སློབ་དགོས་ཏེ། བླ་མ་ཡ་དགོན་པའི་ཞལ་ནས། མི་ཟེར་ཚད་ཀྱི་འདྲ་འདྲ་
འགྲིག་འགྲིག་མང་པོ་བས། སངས་རྒྱས་དང་བྱང་ཆུབ་སེམས་དཔའི་རྣམ་ཐར་གདན་དུ་བཏིང་།
དེ་རྣམས་ཀྱིས་དང་པོའི་དུས་ནས་ཕྱིས་ཀྱི་བར་དུ་ལག་ལེན་ལ་ཅི་འདྲ་ཞིག་བསྐྱངས་འདུག་པ་དེ་
293



བྱས་ན་བཟང་བ་མི་སླུ་བ་ཞིག་འོང་བ་ལགས་སོ་ཨང་གསུང་། དེས་ན་རང་ཅག་རྣམས་ཀྱིས་མི་
རྟག་པའི་ངང་ཚུལ་འདི་ལྟ་བུ་མངོན་སུམ་དུ་མཐོང་ནས་སངས་རྒྱས་དང་བྱང་ཆུབ་སེམས་དཔའ་
གོང་མ་རྣམས་ཀྱི་རྗེས་སུ་མི་སློབ་པར། ད་དུང་ཚེ་འདིའི་ཆེ་ཐབས་དང་། བརྣབ་སེམས།
གནོད་སེམས། གཡོ་སྒྱུ། ཚུལ་འཆོས། ཁ་གསག །གཞོགས་སློང་། ཐོབ་འཇལ། རྙེད་པས་
རྙེད་པ་འཚོལ་བ་སོགས་སྡིག་པ་མི་དགེ་བ་འབའ་ཞིག་ལ་སྤྱོད་ཅིང་། གསོག་པ་སྡུག་བསྔལ་གྱི་རྒྱུ་
བསགས་ནས། འདོད་པ་བདེ་བ་འདོད་པར་ཡིད་སྐྱོ་ནས་གདམས་པ།
༈ ན་མོ་གུ་རུ་ལོ་ཀེ་ཤྭ་རཱ་ཡ། ཕ་གངས་རིའི་མགོ་ན་པོ་སྤྱན་རས་གཟིགས། །དྲིན་འཁོར་
མེད་བློ་བཟང་རྒྱ་མཚོའི་སྡེ། །མགོན་ཁྱོད་ཀྱིས་གདུལ་བའི་ཞིང་འདི་ན། །དུས་འགྱུར་བའི་ངང་
ཚུལ་འདི་འདྲར་སྣང་། །སྤྱིར་དེང་སང་མི་རྣམས་དམུ་རྒོད་ཅིང་། །སྒོས་ལོག་སྤྱོད་ངན་པ་དར་
དུས་འདིར། ། རྗེ་བུ་རམ་ཤིང་བསྟན་བདག་གཏད་ནས། ། ཕ་ཁྱེད་ཉིད་རང་ཞིའི་བདེར་
གཟིམས་སམ། །མ་འགྲོ་བ་དུཁས་གཟིར་སྐབས་འདིར། །རྗེ་ཁྱོད་ཀྱི་ཐུགས་རྗེས་མི་སྐྱོབ་
ན། །བོད་གངས་ཅན་ཡོངས་ཀྱི་མགོན་པོ་ཞེས། །མཚན་གྲགས་པས་ཁྱབ་པ་དགོས་པ་ཅི། །
འོན་གྱུར་ཀྱང་སྐྱོན་བྲལ་ཡོན་ཏན་གཏེར། །མགོན་ཁྱོད་ཀྱི་འཕྲིན་ལས་བསམ་མི་ཁྱབ། ། དུས་
སྙིགས་མའི་ལོག་སྤྱོད་ངང་ཚུལ་ལ། །བདག་སྐྱོ་བས་གདུང་ཡུས་ཙམ་དུ་ཟད། །བོད་གངས་ཅན་
ལྗོངས་གནས་འགྲོ་བ་ཀུན། །ཉོན་མེ་འོད་ཞེན་པའི་ཕྱེ་མ་ལེབ། །དུས་དང་པོ་བསྲུངས་དུས་མ་
ཐུབ་ན། །མཐར་མེ་དོང་ལྷུང་ནས་ཅི་བྱར་ཡོད། །རྗེ་རྒྱལ་བོས་བདེ་བའི་ཐབས་བསྟན་པ། །
དུས་དང་པོ་ཉིད་ནས་མི་སྤྱོད་ན། །ལས་ངན་པའི་འབྲས་བུ་རང་སྨིན་དུས། །རྗེ་སངས་རྒྱས་
ཀྱིས་ཀྱང་སྐྱོབ་པར་དཀའ། །ཡུལ་ཁ་བ་ཅན་གྱི་ལྗོངས་འདི་ན། །རང་ཆེ་བར་རློམ་ཞིང་ཀུན་
གྱིས་བཀུར། །མཐར་དབང་མེད་གཤེགས་ཚུལ་འདིར་ལྟོས་ལ། ། ཀུན་དམན་ཆ་ཟུངས་ལ་
གནོད་སེམས་སྤོངས། །ནོར་ལོངས་སྤྱོད་འདོད་དགུའི་གཏེར་ལྡན་ཡང་། །མཐར་ཏིལ་འབྲུ་
ཙམ་དང་རང་ལུས་ཀྱང་། །བདག་བྱ་བའི་དབང་མེད་ཚུལ་ལྟོས་ལ། །ལུས་ལོངས་སྤྱོད་ཀུན་ལ་
སྙིང་པོ་ལོངས། ། རྟེན་ ལན་ཅིག་རྙེད་པ་མི་ཡི་ལུས། ། འདི་མྱུར་འཇིག་རྩྭ་རྩེའི་མེ་དང་
མཚུངས། །ཚེ་འདི་ཡི་བྱ་བྱེད་ཀུན་བོར་ལ། །དུས་རྟག་ཏུ་མི་རྟག་འཆི་བ་སོམས། །ལུས་རྗེས་
སུ་འབྲང་བའི་གྲིབ་མ་བཞིན། །ཤི་རྗེས་སུ་དཀར་ནག་ལས་འབྲང་བས། །སྡིག་མི་དགེ་བཅུ་པོ་
རབ་སྤོངས་ལ། །ཆོས་དགེ་བ་རྣམ་བཅུ་འབད་པས་སྒྲུབས། །ཚེ་འདི་ཡི་དགྲ་འདུལ་གཉེན་སྐྱོང་
294



ཕྱིར། །ཉིན་མཚན་དུ་ངལ་བ་བརྒྱ་བསྒྲུབས་ཀྱང་། །མཐར་མི་བཟད་དམྱལ་བའི་བཙོན་དོང་
དུ། །བཙོ་བསྲེག་སོགས་སྡུག་བསྔལ་དཔག་མེད་མྱོང་། ། ཚེ་འདི་ཡི་ལུས་སེམས་དུབ་ཀྱང་
བླའི། །དགྲ་བདག་འཛིན་གྱི་འགོང་པོ་འདི་ཐུལ་ན། ། དུས་གཏན་གྱི་དགེ་བ་ཀུན་འབྱུང་
བས། །ད་རང་སེམས་འདུལ་ཐབས་ཁོ་ནར་འབུངས། །ཡོངས་འཁོར་མཚོར་འཁྱམས་པའི་
འགྲོ་བ་ཀུན། །དྲིན་ཆེ་བའི་ཕ་མ་ཤ་སྟག་ཡིན། །དོན་དེ་ཕྱིར་ཆགས་ཤིང་སྡང་བ་འཁྲུལ། །
བྱམས་སྙིང་རྗེས་ཀུན་ལ་ཁྱབ་པར་མཛོད། །སྔོན་ཐོག་མ་མེད་ནས་ད་ལྟའི་བར། །བློ་འཁྲུལ་བ་
འདི་ཡིས་བསླད་པའི་མཐུས། །ཀུན་གཏན་སྡུག་ཕུང་པོ་འདི་འདྲར་སྦྱར། །ད་རྒྱལ་སྲས་སྤྱོད་
ཀུན་སྤྱད་ན་ལེགས། །མི་བདག་ལ་གཏད་སོ་མ་མཆིས་ཀྱང་། ། རྗེ་རྒྱལ་བས་གདམས་དོན་
མདོར་བསྡུས་ཡིན། །ཚུལ་འདི་ཙམ་འབད་པས་བསྒྲུབས་ན་ཡང་། །རང་གཞན་ཀུན་བདེ་བའི་
དཔལ་ལ་སྦྱོར། ། དུས་ད་ལྟ་རང་དབང་ཡོད་སྐབས་འདིར། །ཚེ་འདི་ཕྱི་འདམ་ཁ་མ་ལོག་
པར། །ཆོས་དགེ་བ་བཅུ་ལ་འབུངས་ཤིག་ཅེས། །མི་ཁོ་བོ་ཀུན་ལ་གྲོས་སུ་འདེབས། །སྐྱབས་
བསླུ་བ་མེད་པའི་དཀོན་མཆོག་གསུམ། །མཁྱེན་རབ་ཀྱི་ལྷ་ལམ་ཁྱོན་ཡངས་ལས། །བརྩེ་ཆེན་གྱི་
བྱིན་རླབས་ཆར་ཕོབས་ལ། །གདུག་རྩུབ་ཀྱི་མེ་ཆེན་ཞི་བར་མཛད། །རྗེ་རྒྱལ་བ་སྲས་བཅས་
ཐུགས་བསྐྱེད་སྨོན། །ཇི་བཏབ་ཀུན་དེང་དུས་འབྱོར་གྱུར་ཏེ། །བརྟན་གཡོ་ཡི་སྡིག་འབྲས་ཀུན་
ཞི་ནས། །ཆོས་དགེ་བཅུའི་དཔལ་འབྱོར་རྒྱས་གྱུར་ཅིག །ཅེས་པའང་དུས་ཀྱི་འགྱུར་བ་སོགས་
ལ་སྐྱོ་ནས་བྲིས་པའོ། །དེ་སྐབས་བྲུལ་ཚང་ནས་འབོད་མི་ནན་ཚགས་བྱུང་བར་ཕྱིན་ནས་ཞག་
གསུམ་བསྡད་རིང་གཞིས་ལེན་དང་རིང་འཚོའི་རྟེན་འབྱུང་གཟབ་རྒྱས་བྱུང་། དེ་ནས་དགའ་
ལྡན་རབ་རྒྱས་སུ་བསྡད་ཐོག་དགེ་འདུན་རྣམས་ལ་མང་ཇ་ཉིན་གང་ལྔའི་བསྙེན་བཀུར། འགྱེད་
དངུལ་ཞོ་གསུམ་རེ། བསྔོ་རྟེན་རྣམ་གཞག་བཅས་ཕུལ་ཏེ་ཆོས་སྲུངས་རྒྱ་མཚོར་བསྐང་གསོ་སྤྱན་
གཟིགས་སོགས་ཀྱི་མཆོད་སྤྲིན་དང་། གཞན་ཡང་སྐུ་གསུང་ཐུགས་རྟེན་རྣམས་ལ་མཆོད་པ་སྙན་
ཤལ་དང་བཅས་ཕུལ་ཞིང་། ཚོགས་པར་རྟ་མགྲིན་ཡང་གསང་གི་རྗེས་གནང་དང་ཐོབ་རྒྱལ་ཁུལ་
གྱི་སེར་སྐྱའི་ཁྲོམ་ཆིག་སྟོང་བརྒལ་ཙམ་འདུས་པར་གྲུབ་རྒྱལ་ལུགས་ཀྱི་ཚེ་དབང་ཞིག་ནན་ཆེར་
དགོས་ཚུལ་ལྟར་བསྐུར། སྔ་གོང་རྩེད་གདོང་ཞབས་དྲུང་དང་རྒྱས་སྲས་བསྟན་འཛིན་དབང་
རྒྱལ་གཉིས་ཐུགས་ནང་མ་གཤིན་པར་བརྟེན་དཔོན་མོ་ཆོས་སྐྱིད་ཀྱིས་སོག་དམག་ཁ་ཤས་སྔོན་ལ་
བཏང་བའི་དགོན་གཞིས་ཚང་མ་དམིགས་མེད་དུ་གཏོང་རྩིས་ཡོད་འདུག་པས། ཁོང་རྣམས་
295



གདུང་རུས་གཞན་དང་མ་འདྲ་བར་མ་ཟད། དགོན་གནས་རྟེན་གསུམ་ལྷ་སྡེ་མི་སྡེ་ཚང་མར་
འཐོར་རྐྱེན་རིགས་མེད་པ་དགོས་ཚུལ་དཔོན་མོ་ཆོས་སྐྱིད་ལ་ཡི་གེ་ནན་ཆགས་ཚན་གྲངས་
དཔངས་མཐོ་བ་བཅས་དགེ་ལེགས་འབྱུང་གནས་རྫོང་སྟེ་བྱས། དེ་ནས་དབེན་ས་ཆོས་ཀྱི་ཕོ་བྲང་
དུ་ཞག་གཉིས་བསྡད་ངོས། མང་ཇ་ཉིན་གང་ལྔའི་ཐོག་ཆོས་སྲུངས་རྒྱ་མཚོར་བསྐང་གསོ། སྙན་
དར་སྤྱན་གཟིགས། འགྱེད་གྲྭ་པ་རེར་བཀྲས་བཏགས་རེ་དང་དངུལ་ཞོ་གསུམ་རེ། སྨན་ཁ་རེ།
རྣམ་གཞག་བཟང་པོ། བླ་བྲང་རྩེ་ཤོད་ཀྱི་སྐུ་གསུང་ཐུགས་རྟེན་རྣམས་ལ་མཆོད་པ་སྣ་ལྔ་དང་
སྙན་དར། ཆོས་འཁོར་དབུས་སྡིངས་དང་། ཆུ་དབར་གཡུ་རྩེ་གཉིས་སུ་མང་ཇ་ཉིན་གང་།
འགྱེད་སྨན་ཁ་བརྒྱད་ཅུ། རྟ་བཞི་བཅས་པའི་བསྙེན་བཀུར་བསྟབས། གཞན་ཡང་ཕར་ཕྱིར་
སེར་འཕྲེང་། གཞས་བྲོ་ངོས་འཕྲད་སོགས་དོན་གཉེར་གྱིས་འདུས་པའི་སེར་སྐྱ་ཚང་མར་ངོས་
འཕྲད། སོ་སོའི་དངོས་འབུལ་དང་བསྟུན་པའི་སྟེར་ཆ་མི་དམན་པ་དང་། དབུལ་ཕོངས་སློང་
མོ་བའི་ཚོགས་ལ་གྱོན་པ། འཚོ་རྐྱེན་སོགས་གང་འཚམས་བསྟབས་པས་མཚོན་ཆོས་དང་ཟང་
ཟིང་གི་སྒོ་ནས་མགུ་བར་བྱས་ནས། ཆོས་གྲྭ་ཆེན་པོ་བཀྲ་ཤིས་ལྷུན་པོར་སླེབས། དེ་ནས་དཔོན་
མོ་ཆོས་སྐྱིད་ཀྱིས་ཚོགས་དབུར་བོས་ནས་སྟོན་པ་ཐུབ་བའི་དབང་པོའི་འཁྲུངས་རབས་རྣམ་ཐར་
དཔག་བསམ་འཁྲི་ཤིང་ལུགས་ཀྱི་བྲིས་ཐང་གྲ་མཚུངས་ཀྱིས་དབུས་རྟེན་འབྱུང་གི་བདོག་པ་གྱ་
ནོམ་པ་བཅས་རིང་འཚོའི་མཎྜལ་དང་། འདུས་ཚོགས་སུ་མང་འགྱེད་གྱི་བསྙེན་བཀུར་བསྟར།
འདི་སྐབས་རྒྱ་ནག་གོང་མ་ཆེན་པོའི་མི་སྣ་བླ་མ་བློ་བཟང་དོན་གྲུབ་དང་། ཅན་མིའང་། སྦེ་
ཆའི་ཆི་སོགས་ངོ་གཡོག །རྫོ་རིག་ཐུ་ཧོང་ཐའི་ཇིའི་བང་ཕྱིན་ངོ་གཡོག་བཅས་འབྱོར་བ་སོ་སོ་
ནས་བཀའ་ཤོག་རྟེན་སྦྲགས་དང་། མི་སྣ་རྣམས་ནས་གསེར་དངུལ་གོས་དར་སོགས་ཀྱི་སྐྱེས་ཕོན་
ཆེ་བ་བཅས་བྱུང་བར་ངོས་འཕྲད་ཐོག་ཇ་གྲལ་བཏང་ཞིང་། དཔོན་མོ་ཆོས་སྐྱིད་དང་མི་སྣ་
རྣམས་ལ་མགོན་པོ་བར་ཆད་ཀུན་སེལ་གྱི་རྗེས་གནང་དང་ཚེ་དབང་དགོས་ཚུལ་བཞིན་བགྱིས།
ཉེར་ལྔ་ལ་རྒོད་ཚང་དང་དར་རྒྱས་སྒྲུབ་སྡེ་བ་སོགས་ཤངས་ཁུལ་གྱི་རི་ཁྲོད་པ་རྣམས་ཀྱིས་མཎྜལ།
སྤྱི་སྒེར་ནས་ཚན་གྲངས་བཅས་ཡུན་དུ་འཚོ་བའི་རྟེན་འབྲེལ་གྱི་སྒོ་བསྒྲིགས་ཤིང་། ཁོང་རྣམས་
ལ་བསྙེན་བཀུར་ཕུན་སུམ་ཚོགས་པའི་ཐོག་དགེ་སློང་རེར་འགྱེད་བཀྲས་བཏགས་རེ། དངུལ་ཞོ་
གསུམ་རེ། སྨན་ཁ་རེ་རྣམས་དང་། ཇ་ཚུལ་ཐེས་སྤྱིར་ཡགས་ཇུ་འཁོར་དྲུག་གསུམ་དང་བར་
ཁག་གསུམ། དེ་མཐུན་ལྷ་ལྔ་བྲག །བཀྲ་ཤིས་ཆོས་རྫོང་། ཆོས་ལུང་བཅས་པའི་བཙུན་མ་གྱ་
296



གཉིས་ལ་འགྱེད་བཀྲས་བཏགས་རེ་དང་། སྤྱིར་བྲེ་ཚད་ཀྱི་འབྲུ་ཁལ་བརྒྱ་དང་བཞི་ལྷག་བཅུ་
ཕྲག་དྲུག་གི་རྩིས་ཀྱི་དངོས་པོ། ཇ་ཚུལ་ཐེས་སུ་ཡགས་ཇུ་བར་ཁག་ལྔ་བཅས་བའི་བསྙེན་བཀུར་
བསྟབས། གཞན་ཡང་ཆོས་གྲྭ་ཆེན་པོ་འདི་ཉིད་དང་། གངས་ཅན་ཆོས་འཕེལ། དགའ་ལྡན་
ཕུན་ཚོགས་གླིང་། ངོར་དགོན་པ་སོགས་དགོན་ཁག་དུ་མའི་དགེ་འདུན་སུམ་ཁྲི་བརྒྱ་ཕྲག་བརྒལ་
བར་མང་ཇ་བཅུ་རེ། ཕྱག་འགྱེད་གསེར་ཕོན་ཆེ་བ་བཅས་པའི་བཀུར་སྟི་བསྒྲུབས། ཐ་སྐར་ཟླ་
བའི་མགོར་དར་སྐྱབས་ཁོ་ཤོར་ཇི། དཔོན་མོ་ཐས་པ་ཚེ། རྒྱལ་སྲས་ཤེས་རབ་འཕེལ་གྱི་སྤྲུལ་སྐུ་
བཅས་རིམ་འབྱོར་སོ་སོ་ནས་ངོས་འཕྲད་སྐབས་བདོག་པའི་སྐྱེས་གྱ་ནོམ་པ་བྱུང་ཞིང་། ཟླ་བ་
བཅུ་པའི་ནང་དུ་རྒྱལ་སྲས་སྤྲུལ་པའི་སྐུ་དང་། དཔོན་མོ་ཐས་པོ་ཆེ། དར་སྐྱབས་ཁོ་ཤོར་ཇི་
སོགས་སེར་སྐྱ་བརྒྱ་ཕྲག་བརྒལ་བར་འཇམ་དབྱངས་ཨ་ར་པ་ཙ་ན་དང་། སྒྲོལ་མ་དཀར་ལྗང་།
ལྷ་མགོན་གཉིས། ཚེ་རྟ་ཟུང་འབྲེལ། ཆོས་རྒྱལ་ཕྱི་སྒྲུབ་བཅས་ཀྱི་རྗེས་གནང་ཕུལ། ཚེས་ཉི་ཤུ་
ལ་བཀྲ་ཤིས་རྒྱ་མཚོ་སྐོར་འབྱོར་བར་ཚེ་རྟ་ཟུང་འབྲེལ་གྱི་རྗེས་གནང་དགོས་ཚུལ་བཞིན་བསྐུར་
ཞིང་། གཞན་ཡང་གཙང་རོང་ཁུལ་གྱི་མཁན་པོ་བླ་སྤྱི་སོགས་ངོས་འཕྲད་དུ་རིམ་བྱོན་རྣམས་
དང་འཕྲལ་དུ་མཇལ་ཏེ་མང་འགྱེད་བསྔོ་རྟེན་རྣམ་གཞག་སོ་སོའི་ལན་འདེབས་སོགས་ཡང་དག་
པས་མཉེས་པར་བྱས། འདི་སྐབས་གཅེན་ལུང་མཁའ་སྤྱོད་མཁན་སྤྱི་ནས་ཀྱང་རིང་འཚོའི་
མཎྜལ་སྤྱི་སྒེར་ནས་ཚན་གྲངས་བཅས་བྱུང་བར་མི་འཁྲུགས་པའི་སྦྱིན་སྲེག་གི་ལུང་དང་མང་
འགྱེད་སློག་ཆ་སོགས་ཆོས་དང་ཟང་ཟིང་གི་སྒོ་ནས་དགྱེས་པར་བྱས། དེ་ནས་བསྟན་འཛིན་ཇིང་
གིར་རྒྱལ་པོའི་དཔོན་མོ་ཚེ་རིང་བཀྲ་ཤིས་སྲས་བཅས་དཔོན་གཡོག་ཕོན་ཆེ་བ་འབྱོར་བར་ངོས་
འཕྲད་ཇ་གྲལ་སོགས་བདག་རྐྱེན་གང་དྲག་ཞུས་ཤིང་། ཚེས་བཅོ་ལྔ་གཟའ་ཚེས་ལེགས་པ་དང་
བསྟུན་འདུས་པ་རྒྱ་མཚོའི་ཚོགས་དབུར་འབོད་པ་མཛད་ནས་མཎྜལ། གསེར་དངུལ། གཡུ།
བྱུ་རུ། མུ་ཏིག །གོས་དར་སོགས་རྟེན་འབྱུང་གི་སྐྱེས་ཕོན་ཆེ་བ་དང་བཅས་རིང་འཚོའི་རྟེན་
འབྲེལ་བསྒྲིག་པར་མཛད་ཐོག །འདུས་པ་རྒྱ་མཚོར་གསེར་ཞོ་རེའི་ཕྱག་འགྱེད་སོགས་བསྙེན་
བཀུར་བླ་མེད་མཛད་ཅིང་། དཔོན་མོ་སྲས་འཁོར་བཅས་ལ་ལམ་རིམ་འབྲིང་པོའི་ལུང་དང་ཚེ་
དབང་། སྲས་གཞོན་པས་དབུས་ཉུང་བསྡུས་ལ་འཇམ་དབྱངས་ནག་པོའི་རྗེས་གནང་བཅས་
ཕུལ།. འདི་ལོ་ཟླ་བ་དྲུག་པའི་ནང་དུ་སྡེ་སྲིད་རིན་པོ་ཆེ་དང་རྒྱལ་པོ་གཉིས་ཐུགས་ཀ་མ་ལེགས་
པའི་དུས། འགའ་ཞིག་ནས་འདི་ཁ་དགོན་གནས་བཅོམ་རྩིས་ཀྱི་དམག་གྲབས་ངན་གཤོམ་བྱས་
297



ཚུལ་མི་ནང་ནས་གཏམ་གྲགས་ཆེ་ཙམ་འདུག་རུང་། རང་ངོས་ནས་སྔ་ཕྱི་བར་གསུམ་དུ་དྲག་
ཞན་མཐའ་དག་ལ་ཕན་ཆར་གང་འགྲོ་ལས། དགྲ་གཉེན་གྱི་ཕྱོགས་འཛིན་སོགས་གནོད་འགལ་
གྱི་རིགས་གཏན་ནས་མེད་ཅིང་དེ་འདྲ་ཡོང་དོན་མེད་པ་བཞིན་གཏམ་ངན་དེ་རིགས་ལའང་བྲག་
ཆ་ལྟ་བུ་ལས་བདེན་འཛིན་མེད་ཀྱང་། མི་མང་གི་གླེང་སྣ་ཚོགས་རྒྱལ་པོའི་སྙན་དུ་དེངས་པས།
དཔོན་མོ་བྱོན་ཐོག་སྡེ་པ་འདར་པ་དང་། འབྲོང་རྩེ་ནས། ཕུན་དྲུང་སོགས་ཁོང་ལ་ལར་
བཟུངས་བཅངས་ངོས་རྩད་གཅོད་དྲག་པོ་གནང་གི་ཡོད་འདུག་པར། ངེད་རང་ངོས་ནས་
དཔོན་མོར་གླེང་གཞི་དེར་གཏོགས་ཀྱི་མི་ནོར་ས་རིགས་གང་ལའང་སྐྱོན་མེད་སྔར་འཇགས་
དགོས་ལུགས་དངོས་འབུལ་དཔངས་མཐོ་བ་དང་བཅས་ནན་ཆགས་ཞུས་ནས་ལྷོད་གྲོལ་བདེ་
འཇགས་གནང་བ་སོགས་མཆོག་དམན་ཀུན་གྱིས་དངོས་མཐོང་དེ་བཞིན་ཡིན་ཀྱང་། འདི་སྐོར་
ལ་ཁོང་ལོག་པར་རྟོག་པ་རེ་གཉིས་ནས་ཞུ་ཡིག་ཕུལ་དོན་གྱིས་མཚོན་གླེང་གཞི་སྦུགས་འཆང་གིས་
འགའ་ཞིག་ནས་སོག་དམག་འདི་ཁ་ནས་བསྐྱོད་དབང་ལྟ་བུའི་མཐོང་ཕྱོགས་ཡོད་འདུག་རུང་།
བདག་ཉིད་གཞོན་ནུའི་དུས་ནས་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་ཏེ་མཁན་སློབ་ཀྱི་
སྤྱན་སྔར་ཇི་ལྟར་ཁས་བླངས་པའི་བསླབ་བྱ་ཕྲ་རགས་མཐའ་དག་ལ་ཚུལ་བཞིན་སློབ་པར་དམ་
བཅས། སྟོན་པ་ཡང་དག་པར་རྫོགས་པའི་སངས་རྒྱས་ཀྱིས། སྡིག་པ་ཅི་ཡང་མི་བྱ་ཞིང་། །
དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་
བསྟན་པ་ཡིན། ཞེས་བསླབ་པའི་གཞིར་གསུངས་ན། རང་གི་སྡོམ་གསུམ་ཡུལ་ནས་བཏོན་ཏེ་
འདི་ཕྱི་གཏན་བརླག་ཅི་ལ་བྱ་སྟེ། བཤེས་གཉེན་དམ་པ་རྣམས་བསྟེན་ནས་མདོ་རྒྱུད་ཀྱི་གཞུང་
ལ་སྦྱངས་པས་ལས་འབྲས་ཀྱི་རྣམ་དབྱེ་ཅུང་ཟད་ཤེས་པའི་ཕྱིར། དེ་ལྟ་བུའི་སྦྱོར་ངན་ལྟ་ཅི་
བསམ་མནོར་ཡང་མ་ཤར་བས་ལས་འབྲས་བསླུ་བ་མེད་པའི་མཐུ་དང་། དཀོན་མཆོག་རིན་པོ་
ཆེའི་ཐུགས་རྗེས་དགེ་སྦྱོར་འཆད་ཉན་སོགས་བག་ཡོད་དང་ལྡན་པར་གྱུར་ཏོ། དེ་ནས་གནམ་
གང་གི་སྔ་དྲོ་དཔོན་མོ་ཚེ་རིང་བཀྲ་ཤིས་འཁོར་བཅས་ལ་བསྙེན་གནས་ཡན་ལག་བརྒྱད་པའི་སྡོམ་
པ་ཕོག་སྟེ། ཆོས་དང་ཟང་ཟིང་གི་སྒོ་ནས་མགུ་བར་བྱས། ཟླ་བ་བཅུ་གཉིས་པའི་ཚེས་བཅོ་ལྔའི་
ཉིན་འདི་ཁའི་མཆོད་ཁང་རྣམས་ཀྱི་སྐུ་གཉེར་ཆེན་མོ་དཀའ་བཅུ་བ་སྐལ་བཟང་རྒྱ་མཚོས་རྒྱུ་ཡོན་
སྦྱར་ཏེ་ཉི་འོད་དུ་རྒྱུད་གྲྭ་པ་རྣམས་ཀྱིས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་ཆོ་
ག་མཛད་ཐོག་སྔགས་པ་རྣམས་དང་ཉེ་འཁོར་བ་སེར་སྐྱ་ཚང་མར་སྟོན་མོ་གཟབ་རྒྱས་དང་།
298



མཎྜལ། ་ སྐུ་གསུང་ཐུགས་རྟེན་གྱིས་དབུས་པའི་ཚན་གྲངས། འདུས་པ་རྒྱ་མཚོར་མང་ཇ།
འབྲས་ཚ། འགྱེད་སོགས་ཀྱི་བསྙེན་བཀུར་དང་བཅས་པའི་སྒོ་ནས་རིང་འཚོའི་རྟེན་འབྲེལ་
བསྒྲིག་བྱུང་བར་སྟེར་ཆ་ཡང་བསྟབས། དེ་ནས་ཐའི་ཤིའི་སྐོར་ལ་འཇམ་དབྱངས་ནག་པོའི་རྗེས་
གནང་དང་། ཚེ་བརྟན་སྐྱབས་ཀྱི་བང་ཕྱིན་ལ་ཚེ་དབང་། བཀའ་བཅུ་རྡོ་རྗེ་རྒྱལ་མཚན་སྐོར་ལ་
ལྷ་མོའི་རྗེས་གནང་། བཀྲ་ཤིས་སྐྱབས་དང་མཚོ་ཁའི་བང་ཕྱིན་མང་པོར་སྒྲོལ་ལྗང་གི་རྗེས་
གནང་དང་ཚེ་དབང་བསྙེན་གནས་ཀྱི་སྡོམ་པ་སོགས་སོ་སོའི་འདོད་ཆོས་དང་སྟེར་ཆས་འདོད་པ་
རྫོགས་པར་བྱས། ལོ་འདི་ནང་དུ་རྒྱལ་སྲས་སྤྲུལ་པའི་སྐུས་དབུས་བརྒྱ་ཕྲག་གཉིས་དང་བརྒྱད་
ལྷག་བཅུ་ཕྲག་བདུན་དགེ་ཚུལ་དུ་བསྒྲུབས་ནས། སྤྲུལ་པའི་སྐུར་མཚན་ཡེ་ཤེས་གྲགས་པར་
གསོལ་ཞིང་། གཞན་ཡང་བདེ་ཐང་སྤྲུལ་སྐུ་ཁོ་ཐོག་ཐུ། ཀོང་པོ་བརྒྱ་སྐོར་ཆོས་མཛད་སོགས་
སུམ་བརྒྱ་དོན་བདུན་བསྙེན་པར་རྫོགས། ཕུན་ཚོགས་གླིང་པ་གཉིས་དང་ཐེག་མཆོག་གླིང་པ་
གཅིག །དབེན་ས་ཆོས་ཀྱི་ཕོ་བྲང་པ་གཉིས། གསེར་མདོག་ཅན་པ་གསུམ། ལྕགས་རི་བི་ཀླུར་
གླིང་པ་གཅིག་རྣམས་ཀྱིས་རིམ་པ་བཞིན་མཛོད་རྩ་འགྲེལ། འབུམ་རྩ་འགྲེལ། གསོ་དཔྱད་རྒྱུད་
བཞི། ལམ་རིམ་ཆུང་བ་ཚར་གཉིས། བྱམས་ཆོས་སྡེ་ལྔ། འབུམ་ནས་པོ་ཏི་གཉིས་རྣམས་ཀྱི་
རྒྱུགས་བྱུང་བ་སྟེར་ཆ་དང་། བསྟན་འགྲོའི་སྤྱིའི་ཕན་བདེར་དམིགས་ཆོས་གྲྭ་ཆེན་པོ་འདིས་
མཚོན་འཆད་ཉན་འཕེལ་བའི་དགོན་ཁག་དུ་མར་མང་ཇ། འགྱེད་བསྔོ་རྟེན་རྣམ་གཞག་དང་
བཅས་པ་ཕུལ། དེ་ནས་དུས་གཏོར་ཚུགས་པར་ངོ་མཚར་བཀོད་པའི་ཚོགས་དབུར་ཡང་སྔར་
ལྟར་ཕྱིན། མི་བཟད་ཅེས་པ་མེ་ཕོ་ཁྱི་ལོ་གསར་བཞད་ཀྱི་ཚེས་གཏོར། དགའ་སྟོན། སྤྱི་སྒྱུར།
ཆོ་འཕྲུལ་སྨོན་ལམ་སོགས་ཀྱང་རིམ་བཞིན་ཚུགས་པའི་ཚེས་བརྒྱད་ཀྱི་དགོང་ཇར་ཁོང་ཆེ་ཆེན་
ཐའི་ཤི། དཔོན་མོ་ཐས་པོ་ཆེ་བཅས་ནས་ཡོང་དགོས་ཚུལ་བཞིན་ཕྱིན་པར། འདུས་པའི་སྡེ་
དང་ལྷན་ཅིག་རིང་འཚོའི་མཎྜལ། དངོས་པོའི་སྐྱེས་གྱ་ནོམ་པ་དང་། འདུས་ཚོགས་སུ་མང་ཇ་
འགྱེད་བཅས་ཀྱི་ཕུ་དུད་བླ་མེད་མཛད། ཕྱོགས་མཐའ་དག་ནས་སྨོན་ལམ་སྐབས་དགེ་སྒྲུབ་ལ་་
འདུས་པའི་སྐྱེ་བོ་རྣམས་ཀྱི་ནང་ནས་བསྙེན་གནས་ཉིན་ཞག་གཅིག་པའི་སྡོམ་པ་དོན་གཉེར་དུ་མ་
འདུག་པ་རྣམས་ལ་ཚེས་བཅོ་ལྔའི་སྔ་ཆར་སྡོམ་པ་བྱིན། གཞན་ཡང་སེར་སྐྱ་དུ་མར་ངོས་འཕྲད་
གཏོང་བ་སོགས་ཀྱི་སྒོ་ནས་འདོད་པ་རྫོགས་པར་བྱས། ལོ་སྔོན་མ་གོང་མ་ཆེན་པོའི་མི་སྣར་བླ་མ་
བློ་བཟང་དོན་གྲུབ་ཅན་སྦྲེལ་པོ་འབྱོར་པས། གོང་མར་འཚམས་ཞུའི་མི་སྣ་ཆེད་གཉེར་གཏོང་
299



དགོས་ཚུལ་དང་། དེ་མིན་གོང་མའི་བཀའ་མེད་པར་འཚམས་རྟེན་ཁྱེར་མི་ནུས་ཚུལ་བྱུང་བར་
བརྟེན། ཟླ་བ་གཉིས་པའི་ཚེས་བཅུ་དགུ་ལ་གོང་མ་ཆེན་པོར་འཚམས་ཞུའི་ཞུ་ཡིག་རྟེན་སྦྲགས་
འབུལ་བར་བྱང་ཆེན་གནས་བླ་མ་རྗེ་ཞལ་སྔ་ནས་དཔལ་འབྱོར་རྒྱ་མཚོ་རྫོང་སྟེ་བྱས། བཅུ་
གསུམ་དུས་མཆོད་ཀྱི་མང་འགྱེད་ཀྱང་སྔར་ལྟར་བསྒྲུབས་ཤིང་། བྲུལ་ཚང་དང་ཤེལ་ཞིག་པ་ངོ་
གཡོག་ལ་ཚེ་དབང་དགོས་ཚུལ་ལྟར་བགྱིས། ཟླ་བ་གསུམ་པའི་ཚེས་བཅོ་ལྔར་ཆོས་སྟོན་དང་
བསྟུན་སློབ་དཔོན་རྣམ་པ་སོགས་ལ་ངོས་འཕྲད་དང་། ཟླ་བ་བཞི་པའི་ཚེས་བརྒྱད་ལ་ཐའི་ཤིའི་
ཇི་སང་རྡོ་ནོས་ཀྱིས་རྒྱུ་ཡོན་སྦྱིན་བདག་བྱས་ཏེ། རྒྱུད་གྲྭ་པ་རྣམས་ཀྱིས་མགོན་པོ་ཚེ་དཔག་མེད་
ཀྱི་ཆོ་ག་མཛད་ཐོག་རིང་འཚོའི་མཎྜལ་དང་དངོས་འབུལ་གྱ་ནོམ་པ། འདུས་ཚོགས་སུ་མང་
འགྱེད་དང་བཅས་པའི་སྒོ་ནས་རིང་འཚོའི་རྟེན་འབྲེལ་བསྒྲིགས། འདི་གོང་ཡང་རབ་བྱུང་
བསྙེན་རྫོགས་དང་འཕྲད་མི་རིམ་བྱུང་སོ་སོའི་འདོད་དོན་བསྒྲུབ་ཅིང་། གཞན་ཡང་སྒོ་གསུམ་
དགེ་བ་ལ་རྟག་ཏུ་བརྩོན་པར་བྱས། འདི་སྐབས་ཤར་ཕྱོགས་གོང་མ་ཆེན་པོ་ནས་རྒྱལ་པོ་ཁྲི་པར་
ལུང་ལས་ཀྱི་མཚན་ཐམ་དང་། མཁན་ཆེན་ཐམས་ཅད་མཁྱེན་པའི་སྐུའི་ཡང་སྲིད་ཡིན་མིན་གྱི་
དོན་དཔྱོད། འདི་ཁར་གསེར་ཡིག་སྐྱེས་བཅས་པའི་མི་སྣར་བླ་བཞད་རབ་འབྱམས་པ་དང་།
བློན་པོ་ཆང་མིང་གཉིས་གནང་བ་ཚེས་བཅུའི་ཉིན་འབྱོར་བས། ཐམ་ཁ་རྟེན་སྦྲགས་དང་།
ཁོང་རང་རྣམས་ཀྱིས་དངོས་པོའི་སྐྱེས་བཟང་པོ་བསྟབས། དེ་སྐབས་བང་ཕྱིན་གཉིས་ནས་གོང་
མ་ཆེན་པོར་འཚམས་ཞུའི་ལན་འབུལ་མི་ཆེད་མངགས་གཏོང་དགོས་ཚུལ་ནན་ཆེ་བྱུང་བར་
བརྟེན་དགེ་ལེགས་འབྱུང་གནས་རྫོང་སྟའི་སྟ་གོན་དང་། མི་སྣ་རྣམས་ལ་གྲུབ་རྒྱལ་ལུགས་ཀྱི་ཚེ་
དབང་དང་བདག་རྐྱེན་བགྱིས། ཚེས་བཅོ་ལྔ་དུས་བཟང་ཁྱད་པར་ཅན་གྱི་ཉིན་མགོན་པོ་འོད་
དཔག་མེད་སྲས་ཚོགས་དང་བཅས་པའི་སྣང་བརྙན་བཞེངས་བའི་བཀོད་པ་བྱས་ཤིང་། དེ་ཐོག་
འདི་ཁའི་མཆོད་ཁང་རྣམས་དང་། སྣར་ཐང་། ཁྲོ་ཕུ་སོགས་ཀྱི་རྟེན་གསུམ་མང་པོར་སྣ་ལྔའི་
མཆོད་པ་དང་། དགེ་འདུན་ལ་མང་འགྱེད་སོགས་ཀྱི་བསྙེན་བཀུར་བསྟབས། འདི་སྐབས་ཆེ་
ཆེན་ཐའི་ཇི་དཔོན་གཡོག་རྣམས་ངོས་འཕྲད་དུ་འབྱོར་པས་ཚེས་བཅུ་བདུན་གྱི་ཉིན་དངོས་པོའི་
སྐྱེས་བཟང་པོ་མཎྜལ་དང་བཅས་པའི་སྒོ་ནས་རིང་འཚོའི་རྟེན་འབྲེལ་བསྒྲིགས་ཤིང་། ཁོང་
རྣམས་ལ་ཚེ་དབང་དགོས་ཚུལ་ལྟར་ཕུལ། གནམ་གང་གི་སྔ་ཆར་རྒྱལ་པོ་ཁྲི་པའི་བང་ཕྱིན་ལ་
བསྙེན་གནས་ཀྱི་སྡོམ་པ་དང་ཕྱི་དྲོ་རྒྱ་ནག་མི་སྣ་རྣམས་དང་བཅས་པར་མགོན་པོ་ཕྱག་དྲུག་པའི་
300



རྗེས་གནང་དང་། གོང་མའི་མི་སྣར་ཐོན་ཆས་སོགས་ཆོས་དང་ཟང་ཟིང་གི་སྒོ་ནས་མགུ་བར་
བྱས། ཆུ་སྟོད་ཟླ་བའི་ཚེས་བརྒྱད་ཀྱི་སྔ་དྲོ་ཆེ་ཆེན་ཐའི་ཇི་འཁོར་བཅས་ལ་བསྙེན་གནས་ཡན་
ལག་བརྒྱད་པའི་སྡོམ་པ་དགོས་ཚུལ་ལྟར་ཕོག་ཅིང་། ཕྱི་དྲོ་ཐོན་ཆས་བསྟབས། དེ་ནས་ཚེས་
བཅོ་ལྔའི་ཉིན་འདུས་པ་རྒྱ་མཚོར་དབྱར་གནས་པའི་སྦྱོར་བ་དང་ཕྱི་ཉིན་ཞལ་བཞེས་མཛད་པར་
ཆོས་གྲྭ་ཆེན་པོ་འདིས་མཚོན་དགོན་རི་ཁྲོད་ཀྱི་སྡེ་དང་བཅས་པར་དབྱར་གནས་པའི་ཐོག་མང་
འགྱེད་འདུལ་རྒྱུན་ཡོད་པ་ཚང་མར་སྔར་རྒྱུན་ཉམས་པ་མེད་པར་ཕུལ། ཟླ་བ་བདུན་པའི་ཉེར་
ལྔ་ལ་འདི་ཁའི་སྔགས་མཚན་ཉིད་ཀྱི་ཆོས་ཁྲིམས་གསར་རྙིང་རྣམས་དང་གཞན་མ་སེར་སྐྱ་མང་
པོར་ངོས་འཕྲད་བཏང་ངོས་ཕྱི་མགྲོན་རྣམས་ནས་སྟེར་ཆ་བྱུང་བ་སོ་སོའི་སློག་བྱང་བགྱིས།
དགག་དབྱེའི་ཉིན་འདུས་ཚོགས་སུ་མང་ཇ་ཚ་གྲ་སོགས་སྔར་རྒྱུན་བཞིན་ཕུལ། འདི་སྐབས་རྒྱལ་
པོ་ཁྲི་པར་གོང་མས་ལུང་ལས་ཀྱི་མཚན་ཐམ་གནང་བའི་ལེགས་སོར། ན་བཟའ་སྐོར། གན་
དཀར། བླ་བྲེ། དངུལ་སྤྱད་གསུམ། མུ་ཏིག་གིས་བརྒྱན་པའི་དབྱར་ཞྭ། རྒྱུ་གོས།། རྟ་སྒ་
འཁོར་ཆ་འགྲིག་ལྔ། སྦུ་ཁར་བུབས་ཉེར་གཅིག་རྣམས་མགོ་ཚན་དུ་བཀོད་པའི་བཟང་གོས།
བྱང་སྨན། ལིང་། འགང་། དར་ཁྲ། རས་ཆ་སོགས་བསྒྲིགས་པའི་ཚན་གྲངས་བཟང་བ་བཅོ་
ལྔ་དང་། དཔོན་མོར་དངུལ་ཕོར་དང་། གོས་དར། རས་ཆ་སོགས་ཀྱི་བདུན་ཚན་ལྔ། སྲས་སྐུ་
མཆེད་གཉིས་ལ་དངུལ་ཕོར་རེ་དང་། གོས་དར་སོགས་ཀྱི་ཚན་གྲངས་གསུམ་རེ་འབུལ་བར་
མགྲོན་གཉེར་དཀའ་ཆེན་རྡོ་རྗེ་སྤྲིན་བཟང་ཟླ་བའི་ཚེས་གཅིག་གི་ཉིན་རྫོང་ལྟ་བྱས་ཏེ་སྤྱི་ཁྱབ་ཀྱི་
ལེགས་འབུལ་དང་སྟབས་མཚུངས་ཡོད་པ་བྱས། ཚེས་བདུན་གྱི་ཉིན་སེམས་དཔའ་སྤྲུལ་སྐུ་སྐྱེས་
བཟང་བོ་དང་བཅས་ངོས་འཕྲད་དུ་ཕེབས་བྱུང་བ་དང་ཡང་མཇལ་ཞིང་། དགེ་ཚུལ་དང་བསྙེན་
རྫོགས་ཀྱི་སྡོམ་པ་ཐུགས་བཞེད་ལྟར་ཕུལ་ངོས། གཞིས་ལེན་ཞབས་ཏོག་དང་ཐོན་ཆས་བཅས་
པས་དགྱེས་པ་བསྐྱེད། ཟླ་བ་དགུ་པར་རྫོ་རིག་ཐུ་ཧོང་ཐའི་ཇིའི་མི་སྣ་རབ་འབྱམས་པ་ཆོས་
འཕེལ་ངོ་གཡོག་ལྔ་བཅུ་སྐོར་གསུང་བྲིས་རྟེན་བཟང་པོ་དང་བཅས་པ་དང་གཞན་ཡང་སེར་སྐྱའི་
ཚོགས་ཀྱི་འབུལ་བསྐུར་དུ་མ། ཁོང་རང་ངོ་གཡོག་ནས་ཀྱང་རྙེད་པ་ཕོན་ཆེ་བ་བཅས་བྱུང་བར་
ངོས་འཕྲད་ཇ་གྲལ་དང་བཅས་པ་བཏང་ངོས། ཁོང་རྣམས་ལ་རིམ་བཞིན་འཇིགས་བྱེད་དཔའ་
བོ་གཅིག་པ་དང་། མགོན་པོ་ཕྱག་དྲུག་པ། ཚེ་དཔག་མེད་གྲུབ་རྒྱལ་ལུགས། ཕྱག་རྡོར་གོས་
སྔོན་ཅན་རྣམས་ཀྱི་རྗེས་གནང་དང་། ལམ་གཙོའི་འགྲེལ་པ་དང་ལམ་རིམ་དམར་ཁྲིད་མྱུར་ལམ་
301



གྱི་ལུང་། ཐོན་ཆས་སོགས་དང་ཟང་ཟིང་གི་སྒོ་ནས་མགུ་བར་བྱས། ཟླ་བ་བཅུ་གཅིག་པའི་ཚེས་
བཅོ་ལྔ་ལ་དཀྱིལ་ཁང་ཞལ་སྔ་ནས་ཡེ་ཤེས་རྒྱ་མཚོས་རྒྱུ་ཡོན་སྦྱར་ཏེ་ཉི་འོད་དུ་སྔགས་གྲྭ་པ་རྣམས་
ཀྱིས་མགོན་པོ་ཚེ་དཔག་མེད་ཀྱི་ཆོ་ག་མཛད་ཐོག་ཚང་མར་སྟོན་མོ་གཟབ་རྒྱས་དང་རིང་འཚོའི་
མཎྜལ། དངོས་པོའི་སྟེར་ཆ་དཔངས་མཐོ་བ། འདུས་ཚོགས་སུ་མང་འགྱེད་དང་བཅས་པའི་
བསྙེན་བཀུར་བླ་མེད་མཛད། འདི་སྐབས་སྔགས་ཁང་དུ་སྤྱི་སྒེར་གྱི་རིམ་གྲོར་དམིགས་ཆོས་
སྲུངས་རྣམས་ཀྱི་བསྐང་གསོ་འཕྲིན་འཚོལ་དང་བཅས་པ་རྒྱུན་རིང་མཛད་པའི་རྒྱུན་གྱི་ཞབས་
ཏོག་ཡོན་འགྱེད་སོགས་ཕུན་སུམ་ཚོགས་པས་དགྱེས་པར་བྱས་ཐོག་མགོན་ཁང་དུ་ཙནྡན་ལས་
གྲུབ་པའི་ཚངས་པ་དུང་ཐོད་ཅན་གྱི་སྣང་བརྙན་རྔམས་བརྗིད་ཆེ་བ་དང་། མགོན་པོའི་བསྐང་
རྫས་རས་བྲིས་ལ་འཕན་གཟུགས་ལེགས་པ་ཅན་ལྔ་དང་ཚོགས་ཁྲོ་ལེགས་པ་རྣམས་སྦྱོར་འཇགས་
ཕུལ། གཞན་ཡང་ཆོས་གྲྭ་ཆེན་པོ་འདིས་མཚོན་པའི་གཙང་རོང་ཁུལ་གྱི་དགོན་གནས་བརྒྱ་ཕྲག་
བརྒལ་བ། རི་ཁྲོད་ཀྱི་སྡེ་དང་བཅས་པར་མང་ཇ་གསུམ་རེའི་ཐོག །འགྱེད་དགེ་འདུན་རེར་
འབྲུ་ཁལ་ལྔ་རེ་ཐོབ་རྩིས་ཀྱི་དངོས་པོ་སྤུས་གཙང་བ་ཕུལ། འདི་སྐབས་གོང་ཞབས་རིན་པོ་ཆེའི་
མཛད་སྤྱོད་མཐའ་དག་སྐྱེ་བོ་རྣམས་ཀྱི་བློར་མ་ཤོང་བའི་གླེང་སྣ་ཚོགས་ལ་བརྟེན་རྒྱལ་པོས་ཆོས་
སྐྱོང་རྣམས་ལ་ལུང་ཞུ་སོགས་ཀྱིས་གོང་ལྔ་པའི་ཡང་སྲིད་མིན་པར་ཐུགས་ཐག་བཅད་འདུག་པ་
དང་། རྒྱ་ནག་གོང་མ་ཆེན་པོས་ཀྱང་གོང་ས་རིན་པོ་ཆེ་དང་སྡེ་སྲིད་རིན་པོ་ཆེའི་སྲས་ཡུམ་
སོགས་རྒྱུར་ཕེབས་རྫོང་དགོས་ཚུལ་སྩལ་བ་བཞིན་རྒྱལ་པོས་ཕེབས་རྫོང་གནང་བ་མཚོ་ཁར་གོང་
ས་རིན་པོ་ཆེ་ཞིང་གཞན་དུ་གཤེགས་འདུག་ཅིང་། འདི་གོང་ནས་རྒྱལ་པོས་མཁན་ཆེན་རྒྱལ་
བའི་དབང་པོའི་སྐུའི་ཡང་སྲིད་གར་ཕེབས་ཀྱི་དྲི་བ་གནང་བྱུང་རུང་། འདི་སྐོར་གཞན་དང་མ་
འདྲ་བའི་སྟབས་གསལ་འབུལ་མ་བདེ་ནས། ཆོས་སྐྱོང་སོ་སོར་ལུང་ཞུ་དང་རྟེན་ཁྱད་པར་ཅན་
གྱི་དྲུང་དུ་བརྟག་པ་སོགས་གནང་ན་དུས་བབས་ཀྱི་ལུང་གསལ་ཡོང་ཚུལ་ཙམ་གྱི་ལན་ཡང་ཡང་
ཕུལ། ལོ་འདི་ནང་དུ་དབུས་གཙང་ཁམས་སོག་མངའ་རིས་སོགས་ཕྱོགས་མཐའ་དག་ནས་དགེ་
ཚུལ་གྱི་སྡོམ་པ་དོན་དུ་གཉེར་བ་བརྒྱ་ཕྲག་གཉིས་ཙམ་དང་། ཞུགས་ལ་ཡོངས་སུ་རྫོགས་པ་དགེ་
སློང་གི་དངོས་པོ་དོན་དུ་གཉེར་བ་བརྒྱ་ཕྲག་གཉིས་དང་བཅུ་ཕྲག་གསུམ་རྣམས་ཀྱི་རེ་བ་རྫོགས་
པར་བསྐངས་ཤིང་། དབེན་ས་ཆོས་ཀྱི་ཕོ་བྲང་པ་བློ་བཟང་སྐལ་བཟང་གིས་གསང་འཇིགས་
གཉིས་ཀྱི་བསྐྱེད་རིམ། ཕུན་ཚོགས་གླིང་པ་གཉིས་ཀྱིས་མཛོད་རྩ་འགྲེལ་དང་། གཅིག་གིས་དབུ་
302



མ་རྩ་འགྲེལ་གྱི་རྒྱུགས་བཅས་བྱུང་བར་སྟེར་ཆ་མི་དམན་པ་དང་། ཆོས་གྲྭ་ཆེན་པོ་འདིས་མཚོན་
པའི་དགེ་འདུན་གྱི་སྡེར་ཕོགས་ཇ་ཚུལ་དང་། དགེ་རྒྱུན་སློང་མོ་སོགས་ཀྱི་གཏོང་སྒོ་འཆར་ཅན་
དགོས་རིགས། སློང་མོ་བ་རྣམས་ལ་ཟས་གོས་ཀྱི་སྦྱིན་པ་སོགས་རྣམ་པར་དཀར་བའི་རྒྱུན་བཟང་
པོས་དུས་འདའ་བར་བྱས། ཟླ་བ་བཅུ་གཉིས་པའི་ཉེར་གཉིས་ནས་དུས་གཏོར་ཚུགས་པའི་
བསྐང་གསོ་བ་རྣམས་ལ་ཞབས་ཏོག་དང་ཆོས་སྲུངས་རྒྱ་མཚོར་མཆོད་གཏོར་སྤྱན་གཟིགས་སྙན་
ཤལ་སོགས་ལེགས་པར་ཕུལ། ཐམས་ཅད་འདུལ་ཞེས་པ་མེ་མོ་ཕག་ལོ་གསར་དུ་བཞད་པའི་
དགའ་སྟོན་ཉིན་ཉི་འོད་དུ་མགོན་ཁང་པ་རྣམས་དང་ལྷན་ཅིག་བླ་མ་ཡི་དམ་སྲིད་གསུམ་བདག་
མོ་སོགས་ཆོས་སྲུངས་རྒྱ་མཚོར་དངོས་བཤམས་ཡིད་སྤྲུལ་གྱི་མཆོད་པ་དང་། མགྲོན་རྣམས་
དགའ་སྟོན་གྱིས་མགུ་བར་བྱས། སྤྱི་སྐྱུར་དང་ཆོ་འཕྲུལ་སྨོན་ལམ་ཡང་རིམ་གྱིས་ཚུགས་པར་
འདུས་ཚོགས་སུ་བསྙེན་བཀུར་སྟོབ་མི་མང་ཞིང་སྨོན་ལམ་འཕེལ་བ་བྱུང་། འདི་སྐབས་རྒྱལ་
ཞབས་རིན་པོ་ཆེ་འཁོར་བཅས་དང་ལ་མོ་ཆོས་སྐྱོང་ཆེན་པོའི་སྐུ་རྟེན་པ་ཆོས་རྗེ་སོགས་ཕེབས་
པར་གསོལ་ཐབ་ཀྱི་བསུ་བ། གྲྭ་ཚང་ཁག་གི་སློབ་དཔོན། གྲྭ་ཚང་མི་ཚན་སོ་སོ། དབོན་ཆོས་
མཛད། མགྲོན་དྲུང་སོགས་ཀྱིས་ཆིབས་བསུ་བྱས་ཏེ། གསོལ་ཇ་བཞུགས་གྲལ་གསོལ་སྟོན་
སོགས་ཀྱི་སྣེ་ལེན་གང་དྲག་རིམ་པར་ཞུས། རིམ་གྱིས་བདག་ཉིད་ལ་མཎྜལ་གྱིས་མཚོན་གསེར་
དངུལ་ཇ་གོས་དར་གྱི་ཚན་གྲངས་རྟ་སྒ་འཁོར་སོགས་ཀྱི་སྐྱེས་བཟང་པོ་གནང་ཞིང་། ཆོས་རྗེ་
ལགས་ནས་ཀྱང་ཚན་གྲངས་བཟང་པོ་མཛད། སྐུ་འཁོར་ཚང་མར་སྒྲོལ་དཀར་ཡིད་བཞིན་
འཁོར་ལོའི་རྗེས་གནང་དགོས་ཚུལ་གསུང་པ་ལྟར་ཕུལ། རྒྱལ་པོས་སེར་འབྲས་དགེ་གསུམ་དུ་
མཆོད་གཞིས་སྦྱོར་འཇགས་ གནང་འདུག་པ་བཞིན། འདི་ཁར་ཡང་རྟ་ནག་རིན་ཆེན་རྩེ།
འབྲོག་སྡེ། སླེ་ཕུ་བོད་འབྲོག་ཉ་རི་ཁུལ་བཅས་ཀྱི་གཞིས་ཀ་མི་སེར་བདག་ཐོབ་ཚང་མ་སྦྱོར་
འཇགས་བཀའ་དྲིན་བསྐྱང་ཞིང་། སྤྲུལ་པའི་སྐུར་རབ་བྱུང་བསྙེན་རྫོགས་ཆོས་བཀའི་རིགས་
སོགས་འབུལ་བར་བདག་ཉིད་ལ་ཡོང་དགོས་ཚུལ་གསུང་ནན་ཆེ་བཞིན་ཁས་ལེན་ཞུས་པར།
འབོད་མི་འཕྲལ་ལ་གཏོང་བས་མི་འགྱང་བར་ཡོང་དགོས་ཕེབས། དགེ་འདུན་རྣམས་ལ་ཡང་
མང་འགྱེད་ཀྱི་བསྙེན་བཀུར་བླ་ན་མ་མཆིས་པ་གནང་། དེ་ནས་གསོལ་སྟོན་བཟང་པོའི་ཐོག་
བྱིན་རྟེན། སྒྲོལ་དཀར་གྱི་སྣང་བརྙན་ངོ་མཚར་བ། གོས་བཟང་པོའི་གསོལ་སློག་སྦུ་ལའི་ནང་
ལྡན། དབུ་ཞྭ། ཆིབས་སྒ་འཁོར། གསེར་དངུལ། རྟ། ལྟང་རྩེ་སོགས་ཀྱིས་མགོ་བྱས། ཁ་
303



བཏགས། བཟང་གོས། བྱང་སྨན། འགང་། ལིང་། ཆུ་རྩེ། སྟོད་སྨད་ཀྱི་རས་ཆའི་རིགས་
སོགས་དངོས་པོ་སྤུས་གཙང་བ་བསྒྲིགས་པའི་ཚན་གྲངས་མང་བ་དང་། གྲྭ་ཚང་ཁག་གི་སློབ་
དཔོན་རྣམ་པ་དང་། གྲྭ་ཚང་། མི་ཚན། ལས་ཚན་པའི་རིགས། ལྷ་བཙུན། སྐུ་སྐྱེ་རྗེ་དྲུང་
སོགས་སོ་སོའི་བབ་བསྟུན་གྱི་ཚན་གྲངས་བཅས་སྤྱི་སྒེར་གང་སྤྱི་ནས་བཟོས་སྒོ་གང་ཚེའི་སྒོ་ནས་
མཉེས་པར་བྱས། ལ་མོ་སྐུ་བརྟེན་བར་ཡང་གོན་པ་ཚན་གྲངས་བསྟར་ནས་མགུ་བར་བྱས་ཤིང་།
གཞན་ཡང་རྒྱལ་པོ་མཇལ་བར་བྱོན་པའི་སེར་སྐྱ་དྲག་ཞན་མང་པོའི་ཐུགས་འདོད་མཇལ་འཕྲད་
བྱས། འདི་སྐབས་སྡེ་སྲིད་རིན་ཆེན་རྩེ་ནས་ཀྱིས་རྒྱུ་ཡོན་སྦྱར་ཏེ་ཉི་འོད་དུ་སྔགས་གྲྭ་པ་རྣམས་
ཀྱིས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་ག་མཛད་ཐོག་སྔགས་གྲྭ་ཉེ་འཁོར་བ་རྣམས་
དང་བཅས་ཚང་མར་སྟོན་མོ་གཟབ་རྒྱས་དང་། ངེད་ལ་རྟེན་འབྱུང་གི་ཚན་གྲངས་དཔངས་མཐོ་
བ་མཎྜལ་དང་བཅས་པའི་སྒོ་ནས་རིང་འཚོའི་རྟེན་འབྲེལ་བསྒྲིག་པར་མཛད་ཅིང་། འདུས་
ཚོགས་སུ་ཡང་མང་ཇ། འབྲས་ཚ། ཚ་གྲ་སོགས་ཀྱིས་བསྙེན་བཀུར་བཟང་པོ་ལོ་ལྟར་རྒྱུན་ཆད་
མེད་པ་མཛད་པས་མཚོན་རྣམ་པར་དཀར་བའི་མཛད་པ་རླབས་པོ་ཆེ་རྣམས་ཆུད་མི་འཛའ་བར་
བྱ་བའི་ཕྱིར་བླ་མ་རྒྱལ་བ་སྲས་དང་བཅས་པ་རྣམས་ལ་དཔང་གསོལ་ཏེ་བསྔོ་བ་སྨོན་ལམ་གྱི་རྒྱུས་
འདེབས་དང་། དངོས་པོའི་ལན་འདེབས་མི་དམན་པས་ཐུགས་ཡིད་རངས་པར་བྱས། ཚེས་
བཅོ་ལྔའི་ཉིན་སྨོན་ལམ་སྐབས་ཚོགས་གསོག་དོན་གཉེར་གྱིས་འདུས་པའི་སྐྱེ་བོ་དུ་མར་བསྙེན་
གནས་ཀྱི་སྡོམ་པ་དང་། ངོས་འཕྲད་འདོད་པ་རྣམས་ལ་ངོས་འཕྲད་བཅས་བཏང་། ཆོས་གྲྭ་
ཆེན་པོ་འདིས་མཚོན་གཙང་རོང་ཁུལ་གྱི་དགོན་ཁག་རྣམས་ལ་བཅུ་གསུམ་དུས་མཆོད་ཀྱི་མང་
འགྱེད་ཀྱང་སྔར་བཞིན་རྫོང་སྟེ་བྱས། འདི་གོང་རྒྱལ་པོས་ལྷ་ལྡན་དུ་ཡོང་དགོས་གསུངས་པ་
ལྟར། ཟླ་བ་གཉིས་པའི་ནང་དུ་ཁེ་གསུང་ནས་དང་ཨུས་ཆིང་དྲུང་ཡིག་པ་སྦྲེལ་བོ་བསུ་བར་
འབྱོར་པ་བཞིན་ཚེས་བཅུ་གཅིག་གི་ཉིན་ཆོས་གྲྭ་ཆེན་པོ་ནས་རྟ་ཁ་བསྐྱོད་པར་གཞིས་རྩེ་རྫོང་
དཔོན་གྱིས་རྟ་སྐྱེལ་ཐབ་འཛིན་བཅས་འདུག་པའི་སང་ཁོང་རྣམས་ལ་ངོས་འཕྲད་དང་སྟེར་ཆ་
བསྟར་ཞིང་། དེ་ནས་གསེར་མདོག་ཅན་པ་རྣམས་ཀྱིས་རྟ་བསུ་སེར་འཕྲེང་བཅས་འདུག་པར་
བཀྲས་གཤོངས་སུ་སེར་སྐྱ་དུ་མར་ངོས་འཕྲད་དང་། གསེར་མདོག་ཅན་བར་ནང་འགྱེད།
དངོས་འབུལ་སོ་སོར་སློག་ཆ་བཅས་བསྟབས། དབེན་ས་ཆོས་ཀྱི་ཕོ་བྲང་ནས་སྤྱི་མི་ལས་བྱེད་
རྣམས་ཀྱིས་རྟ་ཐབ་ཀྱི་བསུ་བ་དང་། དགེ་འདུན་གྱི་སྡེ་ནས་མཆོད་པའི་ཉེར་སྤྱད་དུ་མ་ཐོགས་
304



པའི་བསུ་བ་བཅས་འབྱོར་ཞིང་ཞག་གཉིས་བསྡད་ཐོག་འདུས་ཚོགས་སུ་མང་ཇ་ཉིན་གང་ལྔའི་
བསྙེན་བཀུར་དང་། ཕྱག་འགྱེད་བཀྲས་བཏགས་རེ། རྣམ་གཞག །སྤྱི་སྦྱོར་རག་དུང་དར་
བཅས་ཆ་རྣམས་ཕུལ་ནས་ཆོས་སྐྱོང་ཡོངས་རྫོགས་ཀྱི་བསྐང་གསོ་དང་བསྟན་པ་རྒྱས་པའི་འཕྲིན་
བཅོལ་དགོས་ཚུལ་ཞུས། དེ་ནས་ལྷུན་རབ་ཁུལ་བ་སོ་བ་བླ་སྤྱི་དང་། གཞན་ཡང་མི་སེར་དྲག་
རིགས་སོགས་ཀྱིས་རྟ་བསུ། ཐབ་བསུ། བ་སོ་བ་གཞིས་བྱེས་རྣམས་ཀྱིས་སེར་འཕྲེང་བཅས་
གཞིས་ཀ་ལྷུན་གྲུབ་རབ་བརྟན་དུ་སླེབས། དེར་ཞག་གཉིས་བསྡད་ཐོག་སེར་སྐྱ་དུ་མར་ངོས་
འཕྲད་དང་དངོས་པོའི་སྟེར་ཆ། བ་སོ་ཉག་སྔོན། བྱེ་གླིང་རྣམས་སུ་མང་འགྱེད། དགའ་ལྡན་
རབ་རྒྱས་སུ་ཚེ་ཆོག་ཉིན་གང་གསུམ་གནང་རྒྱུར་ཉིན་ལྟར་མང་ཇ་ལྔ་རེ། ཡོན་བཀྲས་བཏགས་
རེ། བསྔོ་རྟེན་རྣམ་གཞག་དང་བཅས་པ་ཕུལ། དེ་ནས་ལམ་བར་ཟངས་ལྷ་མཁར་བ་རྣམས་
ཀྱིས་སེར་འཕྲེང་བཅས་འདུག་པར་མང་འགྱེད་དང་། རོང་བྱམས་ཆེན་པ་རྣམས་ཀྱིས་སྔ་གོང་
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་ཀྱང་ཞབས་ཀྱིས་བཅགས་པའི་དགོན་
གནས་ཡིན་པ་བཅས་བྱམས་ཆེན་རང་དུ་ཞག་སྡོད་བྱེད་དགོས་ཚུལ་སྔོན་ཆུག་གིས་གསུང་ནན་ཆེ་
བ་དང་། རྟ་བསུ་སེར་འཕྲེང་བཅས་གྲ་བསྒྲིག་མཛད་པ་བཞིན་བྱམས་ཆེན་ཀླུ་སྡིངས་སུ་ཞིག་
སྡོད་བྱས། དེར་ཁོང་རྣམས་ཀྱིས་སྟོན་མོ་བཟང་པོའི་ཐོག་སྤྱི་སྒེར་ནས་རྟེན་འབྱུང་གི་ཚན་གྲངས་
མཎྜལ་དང་བཅས་རིང་འཚོའི་རྟེན་འབྲེལ་བསྒྲིག་པ་སོགས་གཞིས་ལེན་བདག་རྐྱེན་བླ་མེད་
མཛད་བྱུང་བར་འདུས་ཚོགས་སུ་མང་ཇ་ལྔ། འགྱེད་གྲྭ་པ་རེར་བཀྲས་བཏགས། དངུལ་བལ་
ཊཾ། སྨན་ཁ་བཅས་གསུམ་ཚན་རེ། བསྔོ་རྟེན་རྣམ་གཞག །རྗེ་བཙུན་མ་ཕམ་མགོན་པོར་སྣ་
ལྔའི་མཆོད་པ་རྒྱས་པ་དང་། གོས་ཡུག་ཟུང་། ཁ་བཏགས་ཆེ་ལེགས་ཟུང་བཅས་ཀྱི་སྙན་ཤལ་
ཕུལ་ནས། བསྟན་འགྲོར་ཕན་བདེ་བླ་ན་མེད་པ་འབྱུང་བ་སོགས་ཀྱི་སྨོན་ལམ་བཟང་པོ་རྩེ་
གཅིག་ཏུ་བཏབ། དེ་ནས་ལམ་བར་ལ་རོང་ངུར་སྨྲིག་པ། གོང་དཀར་བཤད་སྒྲུབ་གླིང་པ།
བདེ་ཆེན་ཆོས་འཁོར་བ། ཆོས་འཁོར་ཡང་རྩེ་བ། གསང་སྔགས་བྱང་ཆུབ་གླིང་པ། ཆུ་ཤུར་
ཐར་པ་གླིང་པ་སོགས་ཆོས་སྡེ་ཁག་དང་། དཔལ་སྡེ་བ། ལྕགས་ཟམ་སྤྲུལ་སྐུ། གྱེ་རེ་ལྷ་བ་
སོགས་བླ་དཔོན་ཁག་བཅས་ནས་སེར་འཕྲེང་རྟ་བསུ་སོགས་རིམ་བཞིན་བྱུང་བར་གུང་ཚིགས་
དང་ཞག་བབས་ཀྱི་ས་ཐམས་ཅད་དུ་དེ་དག་གིས་མཚོན་ངོས་འཕྲད་དོན་གཉེར་གྱིས་འདུས་པའི་
སེར་སྐྱ་ཐམས་ཅད་ལ་ངོས་འཕྲད་དང་དགོན་སྡེའི་སྤྱི་འབུལ་ཡོད་པ་རྣམས་སྔར་རྒྱུན་མེད་པ་
305



བཞིན་ཕྱིར་སློག་ངོས་ཚང་མར་མང་འགྱེད་རྣམ་གཞག ། སྒེར་འབུལ་སོ་སོར་སྟེར་ཆ་བཅས་
བསྟབས། ཚེས་ཉི་ཤུའི་ཉིན་གནམ་མདར་གུང་ཚིགས་ཐོག་འབྲས་སྤུངས་སྔགས་པ་བླ་མ་དང་།
རབ་སྟོད་ཀྱི་བླ་མ། སྐྱོར་མོ་ལུང་གི་མཁན་སློབ། དཔོན་མོ་ཚེ་རིང་བཀྲ་ཤིས་དཔོན་གཡོག་དུ་མ།
འབྲས་སྤུངས་སྒོ་མང་པ་དང་ཧར་གདོང་སོགས་ནས་རྟ་བསུ། རབ་སྟོད་པ་རྣམས་ཀྱིས་སེར་
འཕྲེང་བཅས་འདུག་ཅིང་། སྟོད་ལུང་སྒར་དུ་ཞག་སྡོད་ཐོག་དཔོན་མོ་ནས་དཀར་སྤྲོ་ཕུ་དུད་བླ་
མེད་མཛད་བྱུང་བ་དང་བསྟུན་རྟ་བསུ་བ་སོགས་ཚང་མར་ངོས་འཕྲད་དང་དགོན་ཁག་གཉིས་ལ་
མང་འགྱེད་བཅས་ཕུལ། དེའི་སང་ཉིན་རྒྱལ་པོ་དང་། སྟག་རྩེ་ཞབས་དྲུང་། བྱམས་གླིང་
མཁན་པོ། སེར་འབྲས་ཀྱི་བླ་སྤྱི་སོགས་སོག་བོད་སེར་སྐྱའི་རྟ་པ་སྟོང་ཕྲག་བརྒལ་ཙམ་གྱིས་
བསུས་ཏེ་གཞུང་ནས་གསོལ་ཚིགས་ཁང་དུ་ཐབ་འཛིན་འདུག་པའི་སར་སླེབས། ཚང་མར་ཇ་
གྲལ་ཐོག་ངོས་འཕྲད་བཏང་ངོས། ཕོ་བྲང་ཆེན་པོ་པོ་ཏ་ལའི་གཟིམ་ཆུང་སྲིད་གསུམ་རྣམ་རྒྱལ་
དུ་སླེབས། དེར་ངེད་འཁོར་བཅས་དང་རྒྱལ་པོ་དཔོན་གཡོག་ལྷན་ཅིག་ཏུ་གུང་ཚིགས་དང་
བསྟུན་སྟོན་མོ་གཟབ་རྒྱས་གནང་། དེ་ནས་ཉེར་ལྔ་ཉི་མ་མེ་བཞིའི་འགྲུབ་སྦྱོར་ཡོད་པའི་སྔ་དྲོ་ཉི་
དྲོས་ལ་གོང་ས་མཆོག་གི་སྤྲུལ་སྐུ་རིན་པོ་ཆེ་ལྷ་ལྡན་ནས་ཕོ་བྲང་ཆེན་པོ་པོ་ཏ་ལར་སྤྱན་འདྲེན་
པའི་དུས་སྒོ་གནང་སོང་བར་ངེད་ནས་ཀྱང་མཛོད་པ་ངོ་གཡོག་རྣམས་ཆིབས་བསུར་རྫོང་ལྟ་བྱས་
ཤིང་། པོ་ཏ་ལའི་ཚོམས་ཆེན་སྲིད་ཞི་ཕུན་ཚོགས་སུ་ཐོག་མའི་མཇལ་འཛོམ་གནང་སྐབས་སྤྲུལ་
བའི་སྐུ་ནས་བདག་ཉིད་ལ་ཕྱག་གནང་བར། བདག་གིས་ཐང་ཤད་དང་མཇལ་དར་རྩེ་སྤྲོད་
གནང་ནས་ཁྲིར་ཕེབས་ཐོག །བརྩོན་མཛད་བསྟན་འཛིན་ཆོས་རྒྱལ་གྱིས་རྒྱལ་དབང་མཆོག་གི་
སྤྲུལ་སྐུ་རིན་པོ་ཆེ་གསེར་གྱི་འཁོར་ལོ་རྩིབས་སྟོང་ལྡན། དུང་དཀར་སོགས་དང་། ངེད་ལའང་
མགོན་པོ་ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་འཕགས་ཡུལ་ལི་མ། དུང་དཀར་དར་
གྱིས་བརྒྱན་པ་བཅས་བྱུང་། དེ་རྗེས་སྐུ་ཞབས་གྲྭ་ཚང་བ་རྣམས་ཀྱིས་ངེད་དང་རྒྱལ་དབང་
མཆོག་གི་སྤྲུལ་སྐུ་རིན་པོ་ཆེར་ཚིགས་བཅད་དང་འབྲེལ་བའི་སྒོ་ནས་བཀྲ་ཤིས་ཀྱི་རྫས་རྟགས་
བརྒྱད་ཕུལ་གྲུབ་རྗེས། ངེད་ནས་ཀྱང་རྒྱལ་དབང་མཆོག་གི་སྤྲུལ་སྐུ་རིན་པོ་ཆེར་ལེགས་འབུལ་དུ་
དངུལ་གྱི་མཎྜལ། སྟོན་པ་བུ་རམ་ཤིང་པའི་སྣང་བརྙན་བཀྲ་ཤིས་ལི་མ། འཕགས་པ་བསྐལ་བ་
བཟང་པོའི་གླེགས་བམ་གསེར་མ། གསེར་གྱི་རྣམ་རྒྱལ་མཆོད་རྟེན། བཟང་གོས་གཞི་ལུ་ཚོན་
ཚོགས་ཀྱི་སྐུ་བེར། མཛོད་གོས་ཀྱི་སྐུ་སྙེ། བཞུགས་སྟན། བཟང་གོས་ཀྱི་བླ་བྲེ། རྟེན་ཁེབས།
306



གསེར་ཐུམས། དངུལ་སྤྱད་སྣ་ཚོགས། ཙནྡན་གྱི་ལྡོང་མོ་དངུལ་གྱི་ཤན་ལྡན་རྒྱུ་བཟོ་མ། སེང་
རྒྱུན་གཞིའི་ཡོལ་བ། རྒྱ་གོས། གོས་མངགས་བཏགས་ཀྱི་པང་ཁེབས། དར་དཀར་གྱི་ཡོལ་བ།
ཆུ་ཐོག་འཁོར་དྲུག །གསེར་སྒ། དངུལ་སྒོ། རྒྱ་སྒ་གསེར་གཤོག་མ། ལྕགས་སྒ་ཚགས་མ།
སོག་སྒ་སོགས་རྟ་སྒ་འཁོར་ཆ་འགྲིག་གིས་བརྒྱན་པ་བརྒྱད། རྟ་རྐྱང་བཅུ་གསུམ་རྣམས་ཀྱི་མགོ་
ཚན་དང་། ཁ་བཏགས། བཟང་གོས་ཡུག་སྣ་ཚོགས། འགང་། ལིང་། སྨན་བྱང་། རས་
སྣམ་སོགས་དངོས་པོ་སྤུས་གཙང་བའི་ཚན་གྲངས་བདུན་ཅུ་དོན་ལྔ། རྒྱལ་པོ་རིན་པོ་ཆེར་ཡང་
ལེགས་འབུལ་དུ། བཟང་གོས་ཀྱི་གསོལ་སློག་སྦུ་ལའི་ནང་ལྡན། དབུ་ཞྭ་ལེགས་པ། དངུལ་
སྤྱད་སྣ་ཚོགས། བླ་བྲེ། རྟེན་ཁེབས། ཆུ་ཐོག་འཁོར་དྲུག །གསེར་ས། དངུལ་ས། མགོ་
དཀར་གྱི་སྒ་སོགས་ཀྱིས་བརྒྱན་པའི་རྟ་སྒ་འཁོར་ཆ་ཚང་ལྔ་དང་། རྟ་རྐྱང་དྲུག་རྣམས་ཀྱིས་མགོ་
དང་། གོས་དར། ལིང་འགང་། བྱང་སྨན། རས་ཆ་སོགས་དངོས་པོ་སྣ་ཚོགས་བཀོད་པའི་
ཚན་གྲངས་ཉེར་གཅིག་རྣམས་ཕུལ་ཏེ་མཆོད་ཡོན་གཉིས་ཀར་རྟེན་འབྲེལ་གྱི་སྒོ་ལེགས་པར་
བསྒྲིགས། དེ་མུས་སུ་རྒྱལ་པོས་དབུས་སྡེ་སྲིད་སྐྱིད་ཤོད་པ་དང་། སེར་འབྲས་སོགས་ནས་རྒྱལ་
དབང་མཆོག་གི་སྤྲུལ་སྐུ་རིན་པོ་ཆེར་ཁྲི་ཕེབས་ཀྱི་ལེགས་འབུལ་དང་། དེ་མཚུངས་བདག་ཉིད་
ལའང་ལྷན་དུ་གཟེངས་བསྟོད་ཀྱི་ལེགས་སྐྱེས་བླ་ན་མེད་པ་རིམ་པར་བྱུང་། འདི་སྐབས་མཚོ་ཁ་
ནས་དཔོན་ཕུན་ཚོགས་དབང་ཕྱུག་གི་བང་ཕྱིན་འབྱོར་བས་ཀྱང་སྐྱེས་བཟང་པོ་བསྟར། དེ་ཉིན་
ནས་བཟུངས་རིམ་གྱི་རྔོན་ཀར་ནས་ཧོང་ཐའི་ཇི་དང་། མཚོ་སྔོན་ནས་ནོམ་ཇི་ཐའི་ཇི། ཨེར་ཁེ་
ཆོས་ཁུར། ཆེ་ཆེན་ཐའི་ཇི་སོགས་དཔོན་ཁག་མང་པོའི་འཚམས་འདྲི་བ་རིམ་པར་འབྱོར་པས་
རྙེད་པ་བླ་མེད་བྱུང་ཞིང་། སོ་སོར་ལན་འདེབས་སོགས་བདག་རྐྱེན་བཟང་པོའི་སྒོ་ནས་རིམ་
གྱིས་ཐོན་པར་བྱས། ཉེར་དགུ་དང་གནམ་གང་གི་ཉིན་ཡང་སྟོད་ལུང་ཚོར་ཕུ་བ། རྡོ་རྗེ་བྲག་པ།
ལྷ་ས་ཉེ་སྐོར་གྱི་ལྷ་སྡེ་མི་སྡེ་སོགས་ཀྱིས་ཁྲི་ཕེབས་ལེགས་འབུལ་འདུག་པ་དང་བསྟུན་ངེད་ལའང་
ལེགས་སྐྱེས་དང་། ཞྭ་དམར་སྤྲུལ་པའི་སྐུ། རྡོ་རྗེ་བྲག་སྤྲུལ་སྐུ། དཔའ་བོ་སྤྲུལ་སྐུ། ལྟག་སྣ་
སྤྲུལ་སྐུ་སོགས་དངོས་པོའི་ཚན་གྲངས་དང་བཅས་སྒེར་འཕྲད་དུ་ཕེབས་བྱུང་བར་ཇ་གྲལ་སོགས་
འདུན་པ་གང་ཆེ་བགྱིས། དྲི་ཞིམ་ཟླ་བའི་དཀར་ཕྱོགས་དགའ་བ་དང་པོ་ནས་བཟུངས་གོང་ས་
མཆོད་ཡོན་གཉིས་ཀྱིས་དབུས། སེམས་དཔའ་སྤྲུལ་པའི་སྐུ་དང་། རྒྱལ་སྲས་སྤྲུལ་པའི་སྐུ།
དཔོན་མོ་ཚེ་རིང་བཀྲ་ཤིས། སྟག་རྩེའི་ཞབས་དྲུང་། སེར་འབྲས་ཀྱི་བླ་ཁག །ཞབས་ཕྱི་ནང་
307



འཁོར་བ་སོགས་ལ་ལམ་རིམ་ཆེན་མོའི་ལུང་ཕུལ། ཚེས་གསུམ་གྱི་ཉིན་སྐུ་ཞབས་གྲྭ་ཚང་པ་
རྣམས་ཀྱིས་གོང་ས་མཆོག་དང་བདག་ཉིད་གདན་འཛོམ་པའི་ཐོག་གསོལ་སྟོན་དང་སྤྱི་སྒེར་ནས་
ལེགས་འབུལ་བཅས་བྱུང་། ཚེས་ལྔ་ལ་རྒྱུད་སྨད་བླ་གྲྭ་ཚང་མར་གསང་བ་འདུས་པའི་རྒྱུད་ལེའུ་
དང་པོ་དང་། དམིགས་བརྩེ་མ་ལ་བརྟེན་པའི་རྣལ་འབྱོར་གྱི་ལུང་དགོས་ཚུལ་ལྟར་ཕུལ་ཞིང་།
ཚེས་བཅུའི་ཉིན་ཡང་གཞུང་ནས་གསོལ་སྟོན་རྒྱས་པ་དང་བཅས་གདན་འཛོམ་པའི་ཐོག་དབུས་
ཆུ་ལྷོ་ཁ་ཁུལ་ལྷ་སྡེ་མི་སྡེ་རྣམས་ཀྱིས་ལེགས་འབུལ་དང་། དེ་ཉིན་ཆབ་མདོ་སྤྲུལ་པའི་སྐུ་དང་།
རྒྱལ་སྲས་སྤྲུལ་པའི་སྐུ། སྨོན་གྲོལ་གླིང་པ་རྣམས་སྐྱེས་བཟང་པོ་བཅས་ངོས་འཕྲད་དུ་ཕེབས་
པར། སློག་ཆ་སོགས་ཀྱི་སྒོ་ནས་མཉེས་པར་བྱས། འདི་ཡན་ལ་གོང་ས་མཆོད་ཡོན་སོགས་ལ་
ལམ་རིམ་ཆེན་མོའི་ལུང་གྲུབ་ནས། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ལམ་གྱི་རིམ་པའི་
ལུང་འབུལ་བའི་དབུ་ཚུགས་པར་བྱས། ཚེས་བཅོ་བརྒྱད་ལ་གོང་ས་མཆོག་གི་སྤྲུལ་པའི་སྐུ་དང་
ལྷན་ཅིག་ཏུ་ལྷ་ལྡན་དུ་ཆིབས་ཁ་བསྒྱུར་ནས་ཇོ་བོ་ཤཱཀྱ་མུ་ནེའི་སྐུ་མདུན་དུ། རྒྱལ་དབང་མཆོག་
གི་སྤྲུལ་པའི་སྐུ་ལ། ངོས་ནས་མཁན་སློབ་ཟུང་འབྲེལ་དང་། དགའ་ལྡན་ཁྲི་རིན་པོ་ཆེ་དོན་གྲུབ་
རྒྱ་མཚོས་དུས་གོ་བ། བཀའ་དྲིན་མཚུངས་མེད་བསོད་ནམས་གྲགས་པའི་ཞལ་སྔ་ནས་ཀྱིས་
གསང་སྟོན། ལམ་པ་བླ་མ་ངག་དབང་ཡེ་ཤེས་ཀྱིས་ལྷུང་བཟེད་བྲིམ་པ། རྒྱུད་སྨད་བླ་མ་དགེ་
འདུན་ཕུན་ཚོགས། རྒྱུད་སྟོད་བླ་མ་བློ་བཟང་དར་རྒྱས། འབྲས་སྤུངས་སྒོ་མང་བླ་མ་བློ་བཟང་
ཤེས་རབ་དང་། བླ་ཟུར་ངག་དབང་བརྩོན་འགྲུས། བློ་གསལ་གླིང་བླ་མ་ངག་དབང་སྦྱིན་པ།
སེར་བྱེས་བླ་མ་བློ་བཟང་དོན་གྲུབ། སྨད་པ་བླ་མ་ཚུལ་ཁྲིམས་དར་རྒྱས། བཀྲ་ཤིས་ལྷུན་པོའི་
ཐོས་བསམ་གླིང་བླ་མ་དཔལ་ལྡན་ཡེ་ཤེས་རྣམས་ཀྱིས་ལས་ཀྱི་ཁ་སྐོང་བ་མཛད་ཅིང་སྦྱོར་བ་
ལེགས་པ་དང་བསྟུན། དགེ་བསྙེན་ནས་བཟུངས་བསྙེན་རྫོགས་ཀྱི་དངོས་པོ་དཀྱུས་ཐོག་གཅིག་
ཏུ་ཕུལ་ནས་མཚན་ངག་དབང་ཡེ་ཤེས་རྒྱ་མཚོ་དཔལ་བཟང་པོ་ཞེས་གསོལ་ཞིང་། དེ་བསྟུན་སྐུ་
སྐྱེ་བློ་བཟང་བསྟན་པའི་རྒྱལ་མཚན་ལ་བསྙེན་རྫོགས་ཀྱི་སྡོམ་པ་ཡང་ཕུལ། རྒྱལ་པོའི་དགོངས་
བཞེད་ལྟར་བསྟན་པ་སྤྱི་སྒོས་དར་ཞིང་རྒྱས་པ་སོགས་ཀྱི་ཚིགས་བཅད་སྨོན་ལམ། བཀྲ་ཤིས་དང་
བཅས་ཚང་མས་མགྲིན་གཅིག་ཏུ་རྒྱས་པར་བྱས་ཤིང་། གཞུང་ནས་ངེད་ལ་གསེར་དངུལ། གོས་
དར་སོགས་ཀྱི་ཚན་གྲངས་དཔངས་མཐོ་བ་དང་། ལས་གྲལ་བ་རྣམས་ལ་ཡང་རྣམ་གཞག་
དཔངས་མཐོ་བ་གནང་། དེ་ནས་ཨེ་ཝཾ་དུ་མཆོད་ཡོན་ཚང་མ་གདན་འཛོམ་པའི་ཐོག །དགའ་
308



ལྡན་ཁྲི་རིན་པོ་ཆེ། ཆབ་མདོ་སྤྲུལ་པའི་སྐུ། རྒྱལ་སྲས་སྤྲུལ་པའི་སྐུ། སེར་འབྲས་ཀྱི་བླ་ཁག །
འབྲུག་པ་ཐམས་ཅད་མཁྱེན་པ། གཏེར་སྟོན་སྨོན་གྲོལ་གླིང་པ། སྟག་རྩེ་ཞབས་དྲུང་། དཔོན་
མོ་ཚེ་རིང་བཀྲ་ཤིས་སྲས་བཅས་སོགས་བླ་དཔོན་དུ་མར་ཐུགས་རྫོགས་བཞེས་གྲུབ་པའི་དགའ་
སྟོན་བཞུགས་གྲལ་གནང་བ་དང་བསྟུན། ཐོག་མར་ངེད་ནས་ཐུགས་རྫོགས་བཞེས་པའི་རྟེན་
འབྱུང་དུ་ཁ་བཏགས་ཤིས་པ་བརྗོད་པའི་ཡི་གེས་བཀྲ་བ་ཟུང་འབྲེལ། དངུལ་གྱི་མཎྜལ། ཞལ་
དཀར་སྟེགས་བཅས། སྤྱི་བླུགས། ཕུད་ཕོར། བཟེད་ཞལ། ན་བཟའ་སྐོང་། བཞུགས་སྟན།
སྐུ་སྙེ། གན་དྲིལ་རྡོར་བཅས། བཟང་གོས་ཀྱི་བླ་བྲེ། རྟེན་ཁེབས། དངུལ་སྤྱད་སྣ་ཚོགས།
གསེར་ཐུམས། རྒྱ་སིལ་དང་རྒྱ་སྦུག་རྟེན་ཁེབས་ཀྱི་ཚས་བཅས། རྒྱ་རྔ། ཆུ་ཐོག་འཁོར་དྲུག །
ལིང་གི་སྣམ་སྦྱར། སྨན་རྙིང་གི་ཡོལ་བ། རྒྱ་གོས། གོས་སེར་གསེར་འབྲུག་རིས་ལེབ་ཆེན།
གསེར་སྒ། དངུལ་སྒ། ཙནྡན་གྱི་སྒ། སྒ་དམར་དངུལ་ཤན་མ། སོག་སྒ་སོགས་སྒོ་འཁོར་ཆ་
འགྲིག་གིས་བརྒྱན་པའི་རྟ་དགུ་རྣམས་མགོ་ཚན་དུ་བཀོད་ནས། གོས་དང་། རས་ཆ་སོགས་
དངོས་པོ་སྤུས་གཙང་བ་བསྒྲིགས་པའི་དགུ་ཚན་སོ་ལྔ་དང་། རྒྱལ་པོར་ཡང་ཁ་བཏགས་ཆེ་
ལེགས། ས་ཟླ་ཐུམས། དངུལ་ལྔ་བཅུ་མ་དང་དངུལ་སྤྱད་སྣ་ཚོགས། རྟ་སྒ་འཁོར་ཆ་ཚང་གིས་
བརྒྱན་པ་ལྔ་རྣམས་ཀྱིས་གཙོས། གོས་དང་། ལིང་། སྨན་བྱང་ཡུག །རས་ཆ་སོགས་ཀྱི་དགུ་
ཚན་བཅོ་ལྔ་རྣམས་ཕུལ། དེ་རྗེས་རྒྱལ་པོ་དང་། སྟག་རྩེ་བ། རྩེའི་ཞབས་འབྲིང་། ལྷ་ས་བ་སྤྱི་
སྒེར་སོགས་སེར་སྐྱ་མང་པོ་ནས་གོང་ཞབས་རིན་པོ་ཆེར་ལེགས་འབུལ་དང་། ངེད་ལའང་ལེགས་
སྐྱེས་བཟང་པོ་མཛད། དེ་ནས་གཟིམ་ཆུང་དགའ་ལྡན་ཡང་རྩེར་ཇ་གཅིག་གནང་ནས་མདའ་
ཡབ་གསར་བཟོས་ལ་གོང་ཞབས་རིན་པོ་ཆེ་དང་ལྷན་ཅིག་ཏུ་རྟེན་འབྲེལ་སྙིང་པོ་ཤིས་བརྗོད་དང་
བཅས་པའི་སྒོ་ནས་མེ་ཏོག་གཏོར། དེ་ནས་མཆོད་ཁང་རྣམས་ལ་མཆོད་མཇལ་དང་བསྟུན་
དཀྱིལ་འཁོར་སྡིངས་སུ་སྣ་ལྔའི་མཆོད་པ་རྒྱས་པ། ཇོ་བོ་རིན་པོ་ཆེར་བཟང་གོས་དང་ལིང་ཚོས་
ཁ་སྣ་ཚོགས་འཇའ་སྤེལ་བའི་ན་བཟའ། དངུལ་གྱི་མཎྜལ་རིན་ཆེན་སྣ་བདུན་གྱི་ཐོག་འཇོག་ཅན་
དང་། འཕགས་པ་རང་བྱོན་ལྔ་ལྡན་ལ་ཡང་བཟང་གོས་ཀྱི་ན་བཟའ་བརྩེགས་མང་དང་དངུལ་
གྱི་མཎྜལ། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་སྐུ་འདྲ་རིན་པོ་ཆེར་གོས་སྐྱེར་གྱི་སྐུ་
བེར། གཞན་ཡང་ལྷ་ཁང་སོ་སོར་ཁ་བཏགས་ལེགས་ཐ་རེའི་སྙན་ཤལ་དང་བཅས་པ་ཕུལ་ཏེ།
ཇོ་བོ་རིན་པོ་ཆེའི་སྐུ་མདུན་དུ་མཉམ་མེད་བུ་རམ་ཤིང་པའི་ལུང་རྟོགས་ཀྱི་བསྟན་པ་སྤྱི་དང་།
309



ཁྱད་པར་ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་ལུང་རྟོགས་ཀྱི་བསྟན་པ་དྲི་མ་མེད་པ་
བསྐལ་པ་རྒྱ་མཚོའི་བར་དུ་དར་ཞིང་རྒྱས་ལ་གནས་པ་དང་། དེ་ཉིད་ཚུལ་བཞིན་དུ་འཛིན་སྐྱོང་
སྤེལ་བའི་སྐྱེས་བུ་མཐའ་དག་གི་ཞབས་ཀྱི་པདྨོ་སྲིད་མཐར་བརྟན་ཅིང་། གངས་རིའི་ར་བས་
ཡོངས་སུ་བསྐོར་བའི་ལྗོངས་འདིས་མཚོན་འཇིག་རྟེན་གྱི་ཁམས་ཐམས་ཅད་དུ་ནད་མཚོན་མུ་གེ་
ལ་སོགས་པ་ཕྱི་ནང་གི་ཉེར་འཚེ་མི་ཤིས་པ་ཐམས་ཅད་ཉེར་བར་ཞི་ཞིང་། སྣོད་བཅུད་ཀྱི་འབྱོར་
པ་ཐམས་ཅད་བླ་ནས་བླར་འཕེལ་ཏེ་སྐྱེ་འགྲོ་རྣམས་དགེ་བཅུའི་དཔལ་འབྱོར་ལ་སྤྱོད་པ་སོགས་
རྫོགས་ལྡན་གྱི་དུས་ལ་འགྲན་པ་ལྟར་གྱུར་ནས། འཁོར་བའི་རྒྱ་མཚོ་ཆེན་པོ་སྟོངས་ཏེ་མར་གྱུར་
སེམས་ཅན་ཐམས་ཅད་ཀྱིས་ཀུན་མཁྱེན་རྒྱལ་བའི་གོ་འཕང་རིན་པོ་ཆེ་དུས་མྱུར་བ་ཉིད་དུ་ཐོབ་
པར་གྱུར་ཅིག་པ་དང་། ཁྱད་པར་རྗེ་བདག་ཉིད་ཆེན་པོས་ཐུགས་བསྐྱེད་རླབས་པོ་ཆེའི་སྒོ་ནས་
ར་ས་འཕྲུལ་སྣང་སྤྲུལ་པའི་གཙུག་ལག་ཁང་ཆེན་པོ་འདིར། མཉམ་མེད་ཤཱཀྱའི་རྒྱལ་པོ་དང་
དབྱེར་མེད་པའི་སྣང་བརྙན་རིན་པོ་ཆེའི་ཞབས་དྲུང་དུ་ལྷ་ས་སྨོན་ལམ་ཆེན་མོར་གྲགས་པ་
འཛུགས་པ་གནང་བ་སོགས་ཀྱིས་མཚོན།། རྒྱལ་བའི་སྲས་ཀྱི་སྤྱོད་པ་བསམ་གྱིས་མི་ཁྱབ་པས་ཀུན་
མཁྱེན་རྒྱལ་བའི་བསྟན་པ་རིན་པོ་ཆེར་སྲི་ཞུ་བླ་མེད་མཛད་དེ་སྨོན་ལམ་རྣམ་པར་དག་པ་བཏབ་
པའི་བདེན་བྱིན་ལ་བརྟེན་ནས། བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པ་
འདི་བཞིན་དུ། བདག་གིས་ཀྱང་གཞོན་ནུའི་དུས་ནས་རྒྱལ་བའི་བསྟན་པ་རིན་པོ་ཆེའི་སྒོར་
ཞུགས་ཏེ། ཆོས་དགེ་བ་བཅུ་ལ་ཚུལ་བཞིན་དུ་སྤྱད་པ་དང་། གཞན་ཡང་ཚེ་རབས་ཐམས་ཅད་
དུ་བསགས་པའི་དགེ་བའི་རྩ་བ་ཇི་སྙེད་ཅིག་མཆིས་པ་རྣམས་ཀྱིས་མཚོན། རང་གཞན་སྐྱེ་
འཕགས་ཐམས་ཅད་ཀྱིས་དུས་གསུམ་དུ་བསགས་པའི་དགེ་བའི་རྩ་བ་ཐམས་ཅད་གཅིག་ཏུ་
བསྡུས་པའི་མཐུ་ལ་བརྟེན་ནས། ཇི་ལྟར་འཇམ་དཔལ་དཔའ་བོ་ངུར་སྨྲིག་གར་གྱིས་རྣམ་པར་
རོལ་པ་གང་གི་མཛད་པ་སྨོན་ལམ་ཐམས་ཅད་ལས་ཀྱང་ཆེས་མཆོག་ཏུ་གྱུར་པའི་བསྟན་འགྲོར་
ཕན་བདེ་བླ་ན་མེད་པ་འབྱུང་ཞིང་མཐའ་བཙན་པར་གྱུར་ཅིག་པའི་སྨོན་ལམ་བཟང་པོ་རྩེ་གཅིག་
ཏུ་བཏབ། དེ་ནས་ཕོ་བྲང་ཆེན་པོ་པོ་ཏ་ལར་ལྷན་ཅིག་ཏུ་ཕེབས་ཏེ། ཚེས་ཉི་ཤུ་ལ་དགའ་སྟོན་
བཟང་པོར་གདན་འཛོམ་པའི་ཐོག །ཤངས། རིན་སྤུངས། ལྷོ་བྲག་དོལ་རྫོང་། གཡུལ་རྒྱལ་
ལྷུན་རྩེ་ཁུལ་སོགས་ཀྱི་ལྷ་སྡེ། མི་སྡེ་དང་། སྣེ་གདོང་རྩེ་བ། བྱ་བ་སོགས་སྡེ་དཔོན་ཁག་བཅས་
པའི་ལེགས་འབུལ་འདུག་པ་ནས་ངོས་ལའང་བསྟར། ཉེར་བདུན་གྱི་ཉིན་ཡང་དགའ་སྟོན་
310



བཟང་པོར་ཞལ་འཛོམ་ཐོག །གཞིས་རྩེ། པ་རྣམ། རྒྱལ་རྩེ། མཚོ་སྣ་སོགས་ཀྱི་ལྷ་སྡེ་མི་སྡེ་
རྣམས་ཀྱིས་ལེགས་འབུལ་བསྟར་ཞིང་། དགའ་སྟོན་བྱུང་རེས་ཀྱིས་ལྷོ་བྲག་ལྷ་ཁང་ནས་དགེ་སློང་
བློ་བཟང་བསྟན་པའི་རྒྱལ་མཚན་གྱིས་ལུང་རིགས་ཀྱི་ལམ་ནས་དྲངས་པའི་འབེལ་གཏམ་གྱི་རིམ་
པ་དང་། སེར་འབྲས་སློབ་དཔོན་སོགས་ནས་སྡེ་སྣོད་གསུམ་ལས་འཕྲོས་པའི་ལེགས་བཤད་ཀྱི་
བགྲོ་གླེང་ཕུན་སུམ་ཚོགས་པར་མཛད། འདི་ཉིན་སེར་རྩེའི་རི་ཁྲོད་པ་རྣམས་ལ་དཔལ་ལྡན་ས་
གསུམ་མའི་ལུང་བཀླགས། ཉེར་བརྒྱད་ལ་ར་བསྟོད་པ་རྣམས་ཀྱིས་སྤྱི་སྒེར་ནས་རྟེན་འབྱུང་གི་
ཚན་གྲངས་བཅས་རིང་འཚོའི་མཎྜལ་བྱུང་བར།. སྒྲོལ་བསྟོད་ཕྱག་འཚལ་ཉེར་གཅིག་གི་ལུང་
དང་མང་ཇ་ལྔ། དགེ་འདུན་སུམ་བརྒྱ་དང་ལྔ་བཅུ་ལ་འབྲུ་ཁལ་གཉིས་རེ་ཐོབ་རྩིས་ཀྱི་ཕྱག་
འགྱེད་དངོས་པོ་སྣ་ཚོགས། སྤྱི་འབུལ་ཕྱིར་སློག་ཐོག་སོ་སོར་སློག་ཆ་བཅས་ཕུལ། །འདི་སྐབས་
ལྷ་ལྡན་སྤྲུལ་བའི་གཙུག་ལག་ཁང་གི་མདའ་ཡབ་གསེར་ཟངས་ལས་གྲུབ་པ་གསར་བཞེངས་ལ་སྐུ་
ཞབས་གྲྭ་ཚང་པ་རྣམས་ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པ་མཛད་
པ་དང་བསྟུན། ཟླ་བ་བཞི་པའི་ཚེས་ལྔའི་ཉིན་གོང་ས་རིན་པོ་ཆེ་ལྷ་སར་ཆིབས་བསྐྱོད་པ་དང་
ལྷན་དུ་ཕྱིན་ཏེ། སྐུ་ཞབས་གྲྭ་ཚང་པ་རྣམས་དང་བཅས་རྟེན་བརྟེན་པར་ཤིས་པ་བརྗོད་པའི་མེ་
ཏོག་གི་ཆར་བསྙིལ། རབ་ཡོན་རྟེན་འབྱུང་དུ་གོང་ས་མཆོག་གི་སྤྲུལ་སྐུ་རིན་པོ་ཆེར་གསེར་
མགུར་སྲང་། གོས་དར། རྒྱ་བལ་གྱི་རས་སོགས་དངོས་པོ་སྤུས་གཙང་བའི་དགུ་ཚན་ལྔ་དང་།
སྐུ་ཞབས་གྲྭ་ཚང་པ་ཉིས་བརྒྱ་དང་དོན་བདུན་ལ་གྲྭ་པ་རེར་རྟགས་བརྒྱད་ཁ་བཏགས། གོས་ཁ།
དངུལ་ཞོ་ལྔ་རེ། བསྔོ་རྟེན་རྣམ་གཞག་བཅས་དང་། རྒྱལ་པོར་ཡང་ལེགས་སོར་དགུ་ཚན་སྤུས་
གཙང་བ་གསུམ་བཅས་ཕུལ་ཞིང་། གཞུང་ནས་ཀྱང་ངོས་ལ་རབ་ཡོན་དུ་གསེར་དངུལ། གོས་
དར་སོགས་ཀྱི་གནང་སྐྱེས་གཟབ་པ་བྱུང་། དེའི་སང་ཉིན་ར་མོ་ཆེར་མཆོད་མཇལ་ལ་ཕྱིན་ཏེ།
ཇོ་བོ་མི་བསྐྱོད་རྡོ་རྗེའི་སྐུ་མདུན་དུ་སྣ་ལྔའི་མཆོད་པ་དུ་མ་དང་། བཟང་གོས་དང་ལིང་སྣ་
ཚོགས་བརྩེགས་པའི་ན་བཟའ། དངུལ་གྱི་མཎྜལ། ལྷ་ཁང་གཞན་རྣམས་ལ་ཡང་ཁ་བཏགས་
བཟང་པོའི་སྙན་ཤལ་རེ་བཅས་དངོས་བཤམས་ཡིད་སྤྲུལ་གྱིས་མཆོད་ནས། ཀུན་མཁྱེན་རྒྱལ་
བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པ་དང་། ཕ་མར་གྱུར་པའི་འགྲོ་
བ་ཐམས་ཅད་ཀྱི་སྡིག་སྒྲིབ་མ་ལུས་པ་བྱང་ཞིང་དག་སྟེ་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་
ལས་གྲོལ་ནས་མྱུར་དུ་བླ་ན་མེད་པའི་བྱང་ཆུབ་ཐོབ་པར་ཤོག་ཅིག་པའི་སྨོན་ལམ་བཏབ།
311



གསོལ་ཚིགས་གྲོལ་ནས་གྲྭ་ཚང་གི་འཆམ་གཟིགས་ཕུལ་བ་གྲུབ་བསྟུན་ཕོ་བྲང་དུ་ཕེབས། ཚེས་
བརྒྱུད་ནས་བཟུངས་མཁས་གྲུབ་ཐམས་ཅད་མཁྱེན་པས་མཛད་པའི་འཇིགས་བྱེད་བསྐྱེད་རྫོགས་
ཀྱི་ལུང་དང་འཇམ་དབྱངས་ཆོས་སྐོར་ནང་གི་རྗེས་གནང་རྣམས་ཕུལ། ཚེས་བཅུའི་ཉིན་ས་སྐྱ་
བདག་ཆེན་ལེགས་སྐྱེས་དང་བཅས་ངོས་འཕྲད་དུ་ཕེབས་བྱུང་བར་བཀུར་གཟོས་གང་ཆེའི་སྒོ་
ནས་བཞེད་དོན་བསྐངས་ཤིང་། སེ་ར་བྱེས་པ་གྲྭ་ཚང་གི་འདུས་ཚོགས་ལ་རྟ་མགྲིན་གྱི་བསྟོད་པ་
སྔ་སོར་ངེད་རང་ནས་བརྩམས་པ་དང་། དམིགས་བརྩེ་མའི་ལུང་བཀླགས། ཚེས་བཅུ་གསུམ་གྱི་
ཉིན་རྒྱལ་པོའི་གྲྭ་ཚང་བཀྲ་ཤིས་ཆོས་འཁོར་གླིང་པ་རྣམས་ཀྱིས་རིང་འཚོའི་མཎྜལ། སྤྱི་སྒེར་ནས་
དངོས་འབུལ་བཅས་བྱུང་བར་བཀའ་དྲིན་གསོལ་འདེབས་མ་དང་། གོང་ས་མཆོག་གི་སྤྲུལ་སྐུ་
རིན་པོ་ཆེའི་ཞབས་བརྟན་གསར་རྩོམ་གྱི་ལུང་། མང་ཇའི་ལྔའི་ཐོག་དགེ་འདུན་ལྔ་བརྒྱ་ལྔ་བཅུ་
སྐོར་ལ་འགྱེད་ཁ་བཏགས་རེ་དང་། དངུལ་ཞོ་ལྔ་རེ། སྨན་ཁ་རེ། བསྔོ་རྟེན་རྣམ་གཞག །སྤྱི་
སྦྱོར་དུ་སངས་རྒྱས་བྱང་སེམས་ཀྱི་གསེར་སྐུ་སོགས་སྐུ་བརྙན་བཅུ་གཉིས་དང་། གདུང་རྟེན་ལྔ།
འདུལ་ཊཱིཀ་རིན་ཆེན་འཕྲེང་བ། འདུལ་བའི་ལས་ཆོག །དུས་གོའི་ལྷན་ཐབས། རིམ་ལྔ་གདན་
རྫོགས། རྣམ་འབྱོར་རོལ་པའི་དགའ་སྟོན་སོགས་བཞུགས་པའི་གླེགས་བམ་གསུམ། དྲིལ་བུ་
རྡོར་བཅས་སུམ་ཅུ་སོ་ལྔ། རྟེན་ཁེབས་བཅུ་གསུམ། རྒྱ་སྦུག་ལེགས་པ་ཤུབས་ལ་མཚལ་རྩི་
གསེར་ཤོག་རིས་རག་གི་ཤན་ལྡན། རྒྱ་རྔ། ཟངས་དམར་གྱི་དུང་ཆེན་ཆ། ཁ་བཏགས་ཀྱི་ཡོལ་
བ་གོས་ཆེན་གྱི་གོང་འཇའ་གཤམ་བཅས། བཟང་གོས་ཡུག་གཉིས། ཁ་བཏགས་ཉིན་བདེ་ཚེ་
ལེགས་བཅས་ཕུལ། ཚེས་བཅོ་ལྔ་ལ་ཇོ་ཤཱཀ་རྣམ་གཉིས་དང་། གསེར་གདུང་རིན་པོ་ཆེས་
དབུས་ལྷ་ས། ར་མོ་ཆེ། པོ་ཏ་ལ་དང་བཅས་པའི་མཆོད་ཁང་སོ་སོར་མཆོད་པ་སྣ་ལྔ་སྙན་ཤལ་
དང་བཅས་པ་དང་། ཁྱད་པར་གསེར་གདུང་རིན་པོ་ཆེར་བཟང་གོས་ཡུག་ཟུང་གི་སྙན་དར་
རྣམས་ཕུལ་ཏེ་སྨོན་ལམ་དྲི་མ་མེད་པས་འཚམས་《མཚམས་》སྦྱར། དེ་ཉིན་གཞུང་ས་ནས་རྒྱུ་
ཡོན་སྦྱར་ཏེ་སྐུ་ཞབས་གྲྭ་ཚང་པ་རྣམས་ཀྱིས་ཚེ་ཆོག་དང་འབྲེལ་བའི་སྒོ་ནས་བདག་ཉིད་རིང་
འཚོའི་ཚིགས་བཅད་མཎྜལ་འབུལ་བ་བཅས་མཛད་པའི་ཐོག ། གསེར་ཟངས་ལས་གྲུབ་པའི་
སྒྲོལ་དཀར་ཡིད་བཞིན་འཁོར་ལོའི་སྣང་བརྙན་བྱོན་ལེགས། ལེགས་བཤད་གསེར་འཕྲེང་།
གསེར་ཟངས་ལས་གྲུབ་པའི་རྣམ་རྒྱལ་མཆོད་རྟེན་རྣམས་ཀྱིས་ཐོག་དྲངས། གྱོན་པ་ཆ་ཚང་།
གསེར་དངུལ། ་ གོས་དར། ཇ་སོགས་དངོས་པོ་སྤུས་གཙང་སྣ་ཚོགས་ཀྱི་གནང་སྐྱེས་དཔངེས་
312



མཐོ་བ་བཅས་རིང་དུ་འཚོ་བའི་རྟེན་འབྲེལ་གྱི་སྒོ་ལེགས་པར་བསྒྲིག་པར་མཛད་ཅིང་། དེ་ཉིན་
རྒྱལ་པོའི་སྲས་ཚབ་ཨ་བེ་ཐའི་ཇི་སོགས་དུ་མར་དགེ་ཚུལ་གྱི་སྡོམ་པ་དང་། ཕྱི་ཉིན་བཀྲ་ཤིས་
ཆོས་འཁོར་གླིང་པ་རྨེ་རུ་པ་སོགས་ཉེར་བདུན་ལ་དགེ་སློང་གི་དངོས་པོ་སྦྱིན། ཚེས་བཅུ་བདུན་
གྱི་ཉིན་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ནས་གོང་ས་རིན་པོ་ཆེ་སྤྱན་འདྲེན་ཞུས་པ་དང་
ལྷན་དུ་ཡོང་དགོས་ཚུལ་ལྟར་ཕྱིན་པར། ཆིབས་བསུ། སེར་འཕྲེང་། གནས་ཆུང་ཆོས་སྐྱོང་
ནས་ཀྱང་བསུ་བ་དར་བཅས་ཀུན་དགའ་ར་བར་སླེབས་ཏེ་ཞག་བརྒྱུད་བསྡད་ཐོག །སྤྱི་ས་ཆེན་
མོ། སྒོ་མང་པ། བློ་གསལ་གླིང་པ། སྡེ་ཡངས་པ་བཅས་ནས་རིམ་བཞིན་གོང་ས་མཆོག་གི་སྤྲུལ་
པའི་སྐུ་སོ་སོའི་གཙུག་ལག་ཁང་དུ་སྤྱན་དྲངས་པ་དང་ལྷན་ཅིག་བོས་ཏེ་སོ་སོ་ནས་གསོལ་སྟོན་
དངོས་འབུལ་བཟང་པོ་དང་། སྤྱི་སོ་ནས་བདག་ཉིད་ལ་རིང་འཚོའི་མཎྜལ་རྟེན་འབྱུང་གི་ཚན་
གྲངས་དཔངས་མཐོ་བ་བྱུང་། འདུས་པ་རྒྱ་མཚོར་རྟེན་འབྲེལ་བསྟོད་པ་དང་དཔལ་ལྡན་ས་
གསུམ་མ། ལམ་རིམ་བསྡུས་དོན། གོང་ས་རིན་པོ་ཆེའི་ཞབས་བརྟན་གསར་བརྩམས། བསྟན་
འབར་མ་རྣམས་ཀྱི་ལུང་དང་། མང་ཇ་སྦྱོར་སྦྲེལ་ཐོག་དགེ་འདུན་ལྔ་སྟོང་བདུན་བརྒྱ་བཞི་བཅུ་
སྐོར་ལ་ཕྱག་འགྱེད་བཀྲ་ཤིས་ཁ་བཏགས་རེ། གོང་ཞབས་རིན་པོ་ཆེར་གསུང་བསྔོ་རྟེན་ཚན་
གྲངས། སློབ་དཔོན་དབུ་ཆོས་སོགས་ལ་རྣམ་གཞག །སྤྱི་སོར་སྦྱོར་འཇགས་མཛོད་གོས་བཟང་
སྒྲིགས་ཀྱི་འཕན་ཆ་གསུམ་བཅས་ཕུལ་ཞིང་། གཞུང་ནས་ཀྱང་བདག་ཉིད་ལ་བསྔོ་རྟེན་བཟང་པོ་
དང་། སྔགས་པ་གྲྭ་ཚང་དང་ཧར་གདོང་མི་ཚན་ནས་རྟེན་འབྱུང་གི་ཚན་གྲངས་བཅས་བྱུང་
བར། གྲྭ་ཚང་ཁག་དང་ཧར་གདོང་མི་ཚན་སོ་སོར་གྲྭ་ཇ་སྦྱོར་སྦྲེལ་ཐོག་འགྱེད་གྲྭ་པ་རེར་གཤོར་
ཁལ་རེ་ཐོབ་ངེས་ཀྱི་དངོས་པོ་སྣ་ཚོགས་བསྔོ་རྟེན་རྣམ་གཞག་དང་བཅས་པ་དང་། སྔགས་པ་གྲྭ་
ཚང་ལ་རྣམ་སྲས་ཀྱི་བསྐང་གསོ་དང་། ནག་པོ་སྐོར་གསུམ་ལྷ་མོ་དང་བཅས་པར་མཆོད་གཏོར་
འབུལ་ཚུལ་ངེད་རང་ནས་བརྩམས་པ། ཧར་གདོང་མི་ཚན་ལ་དམིགས་བརྩེ་མ་ལ་བརྟེན་པའི་བླ་
མའི་རྣལ་འབྱོར་དང་། རྒྱལ་ཀུན་ངོ་བོ་མ། ལྷོ་བྲག་གྲུབ་ཆེན་གྱི་བཀའ་འབུམ་ནང་གི་གདུགས་
དཀར་བཟློག་པ་རྣམས་ཀྱི་ལུང་ཕུལ། འདི་སྐབས་ཀུན་དགའ་ར་བའི་ཚོམས་ཆེན་དུ་དགེ་ཚུལ་གྱི་
སྡོམ་པ་དོན་དུ་གཉེར་བ་བཞི་བརྒྱ་སྐོར་དང་། ཞུགས་ལ་ཡོངས་སུ་རྫོགས་པ་དགེ་སློང་གི་དངོས་
པོ་དོན་དུ་གཉེར་བ་དྲུག་ཅུ་སྐོར་གྱི་བཞེད་དོན་བསྒྲུབས། སྤྱི་སོའི་གཙུག་ལག་ཁང་སྐོར་དང་།
ཀུན་དགའ་ར་བའི་ཚོམས་ཆེན་སོགས་རྟེན་དང་བརྟེན་པ་རྣམས་ལ་མཆོད་པ་སྣ་ལྔ་སྙན་ཤལ་དང་
313



བཅས་པའི་མཆོད་སྤྲིན་རྒྱ་མཚོས་མཆོད་ཅིང་། གོང་ས་རིན་པོ་ཆེ་སོགས་ལ་འཇིགས་བྱེད་བསྐྱེད་
རྫོགས་ཀྱི་ལུང་འབུལ་མུ་འཐུད་《མཐུད་》ཐོག །ཚེ་རྟ་ཟུང་འབྲེལ་དང་། སྣར་ཐང་བརྒྱ་རྩའི་
ནང་ཚན་སྤྱན་རས་གཟིགས་ཕྱག་བཞི་པ། བཅུ་གཅིག་ཞལ། སྒྲོལ་མ་དཀར་ལྗང་། དབྱངས་
ཅན་མ་དམར་མོ། རྣམ་འཇོམས་རྣམས་ཀྱི་རྗེས་གནང་ཕུལ། ཉེར་ལྔའི་ཉིན་ཕོ་བྲང་ཆེན་པོར་
ལྷན་ཅིག་ཆིབས་བསྒྱུར་གནང་བར་གནས་ཆུང་ལྕོག་ཏུ་ཆོས་སྐྱོང་ནས་སྤྱན་དྲངས་ཏེ་གསོལ་སྟོན་
དང་ལེགས་འབུལ་སོགས་མཛད་ཅིང་། འདི་ནས་ཀྱང་ཆོས་སྐྱོང་ཆེན་པོར་རྟེན་འབྱུང་དུ་དངུལ་
ཕོར། གསེར་ཕུད། རལ་གྲིས་གཙོས་པའི་ཚན་གྲངས་དཔངས་མཐོ་བ་དང་། བན་ཆང་པ་གྲྭ་
པ་བརྒྱ་སྐོར་ལ་ཁ་བཏགས་ཀྱི་འགྱེད་བཅས་ཕུལ། ཟླ་བ་འདི་ནང་ནས་བཟུངས་ཏེ། གོང་ས་
མཆོག་གི་སྤྲུལ་པའི་སྐུ་དང་། རྒྱལ་པོ་ སོགས་ ལ་ འཇིགས་བྱེད་དཔའ་བོ་གཅིག་ པ་ དང་།
གདུགས་དཀར་གྱི་དབང་ཆེན། ལྷ་མོ་དམག་ཟོར་མོ་དང་བེག་རྩེ་ལྕམ་སྲིང་།་ མགོན་པོ་དཀར་
མཐིང་རྣམས་ཀྱི་རྗེས་གནང་། ལམ་གྱི་གཙོ་བོ་རྣམ་གསུམ་དང་དེའི་འགྲེལ་པ་ངེད་རང་ནས་
བརྩམས་པ། རྗེ་བཙུན་ཐམས་ཅད་མཁྱེན་པ་དགེ་འདུན་རྒྱ་མཚོའི་བཀའ་འབུམ་ལས་སྙིང་པོ་
དོན་གསུམ་གྱི་དམིགས་རིམ་དང་། ཡི་དམ་སྒྲུབ་སྐོར་ཆོས་སྐྱོང་སྒྲུབ་སྐོར་རྣམས་དང་། ཆོས་
སྤྱོད་རབ་གསལ་དབུས་པར་མའི་ནང་ནས་ལུང་གང་ཐོབ། བྱང་ཆུབ་ལམ་སྒྲོན། འཇིགས་བྱེད་
ཀྱི་མངོན་རྟོགས་ཟ་མ་ཏོག །མགོན་པོ་ཕྱག་དྲུག་པ་དང་ཆོས་རྒྱལ་གྱི་བསྐང་གསོ། འཇམ་
དབྱངས་ཆོས་སྐོར། རྒྱལ་བ་ཙོང་ཁ་པ་ཆེན་པའི་གསུང་འབུམ་ཐོར་བུ་བ། བཀའ་གདམས་བུ་
ཆོས་རྣམས་ཀྱི་ལུང་། སེར་འབྲས་དགེ་གསུམ་སོགས་ཀྱི་གྲྭ་རིགས་བཞི་བརྒྱ་དང་དྲུག་ཅུ་རེ་ལྔ་ལ་
བསྙེན་རྫོགས་དང་། གནས་ཆུང་སྐུ་བརྟེན་པ་སླེ་མ་ཁང་གསར་བ་སོགས་བཞི་བརྒྱ་རེ་ལྔ་སྐོར་
བཅས་ལ་དགེ་ཚུལ་གྱི་སྡོམ་པ་རྣམས་རིམ་བཞིན་ཕོག་ཅིང་། ཁོ་ཤོར་ཐའི་ཇིའི་དཔོན་མོ་དང་
དཔལ་སྐྱིད་སོགས་བཅུ་སྐོར་ལའང་དགེ་ཚུལ་མའི་སྡོམ་པ་ཕོག་ངོས། དགེ་འདུན་སྒྲོལ་མ་སོགས་
ཉི་ཤུ་སྐོར་དགེ་བསྙེན་མར་བསྒྲུབས། ཟླ་བ་དྲུག་པ་རྟིང་མའི་ཚེས་བདུན་གྱི་ཉིན་ཕུན་ཚོགས་
ལྕང་ལོ་ཅན་པས་རྒྱུ་ཡོན་སྦྱར་ནས་མཆོད་ཡོན་ཐམས་ཅད་གདན་འཛོམ་པའི་ཐོག་གསོལ་སྟོན་
དང་། གྲྭ་ཚང་གི་གྲྭ་རིགས་འགའ་ཞིག་ནས་ཚིགས་བཅད་དང་འབྲེལ་བའི་སྒོ་ནས་ཞབས་བརྟན་
མཎྜལ། སོ་སོར་དངོས་འབུལ་དང་བཅས་པའི་རྙེད་བཀུར་བསྟབས། དེ་ནས་རིམ་བཞིན་སྟག་
རྩེ་རྗེ་བཙུན་མ་འཁོར་བཅས་ལ། ཁྲོ་བོ་རྨེ་བརྩེགས་ཀྱི་རྗེས་གནང་དང་བདེ་མཆོག་ལ་བརྟེན་
314



པའི་བླ་མའི་རྣལ་འབྱོར་གྱི་ལུང་། རྒྱུད་སྟོད་འདུས་ཚོགས་ལ་དཔལ་གསང་བ་འདུས་པའི་སྒྲུབ་
ཐབས་རྣལ་འབྱོར་དག་རིམ་གྱི་ལུང་། བཀའ་བློན་བུ་ཆུང་ནང་ཚང་དང་ཕུན་ཚོགས་ལྕང་ལོ་
ཅན་པར་ཚེ་དབང་དགོས་ཚུལ་སོགས་ཀྱི་འདོད་པ་བསྐངས་ཤིང་། ཉེར་གསུམ་ལ་གོང་ས་རིན་
པོ་ཆེ་སེ་ར་ཐེག་ཆེན་གླིང་དུ་སྤྱན་དྲངས་པ་དང་ལྷན་ཅིག་ཡོང་དགོས་ཚུལ་ལྟར་ཕྱིན་པར་ཆིབས་
བསུ་སེར་འཕྲེང་བཅས་ཐོག་མར་གཞུང་གི་གཟིམ་ཁང་དུ་གསོལ་གྲོ་གསོལ་ཇ་བཅས་དང་། དེ་
ནས་སྤྱི་སོས་འདུ་ཁང་ཆེན་མོར་གསོལ་སྟོན་འབུལ་བ་སོགས་གཟབ་ཅིང་། ངེད་འཁོར་བཅས་
ཀྱིས་སེར་སྨད་པ་གྲྭ་ཚང་དུ་ཞག་གསུམ་བསྡད་ཐོག་བྱེས་པ་དང་། སྨད་པ་གྲྭ་ཚང་གཉིས་སུ་གོང་
ས་སྤྱན་དྲངས་པ་དང་ལྷན་ཅིག་གསོལ་སྟོན་དང་། སྤྱི་སྒེར་ནས་ལེགས་འབུལ་སོགས་བསྙེན་
བཀུར་བླ་མེད་མཛད། སོ་སོའི་གཙུག་ལག་ཁང་ལ་རྟེན་འབྲེལ་སྙིང་པོ་བཟླས་པའི་མེ་ཏོག་
གཏོར། དེ་ནས་གོང་ས་མཆོག་གི་སྤྲུལ་པའི་སྐུ་དང་། སེ་ར་ཐེག་ཆེན་གླིང་འདུས་ཚོགས། རྒྱལ་
པོ་དཔོན་གཡོག་སོགས་སེར་སྐྱའི་ཚོགས་ཆེ་བར། སྟོན་པ་ཐུབ་པའི་དབང་པོ་ལ་བསྟོད་པ་སྐབས་
གསུམ་པ་དང་རྟེན་འབྲེལ་བསྟོད་པ། ལམ་རིམ་བསྡུས་དོན། སྤྲུལ་སྐུ་རིན་པོ་ཆེའི་ཞབས་
བརྟན། བསྟན་འབར་མ་རྣམས་ཀྱི་ལུང་དང་བསྔོ་བ་རྒྱས་བཤད། འདུས་སྡེར་མང་ཇ་སྦྱོར་སྦྲེལ་
ཐོག །དགེ་འདུན་བཞི་སྟོང་དགུ་བརྒྱ་བདུན་ཅུ་སྐོར་ལ་འགྱེད་བཀྲས་བཏགས་རེ་དང་། གོང་
ཞབས་རིན་པོ་ཆེར་གསུང་བསྔོ་རྟེན་ཚན་གྲངས། རྣམ་གཞག །སྤྱི་སོར་སྦྱོར་འཇགས་བཟང་
གོས་ཀྱི་འཕན་ཆ་གཉིས་རྣམས་དང་། བྱེས་པ་གྲྭ་ཚང་དུ་དགེ་འདུན་ཆིག་སྟོང་ལྔ་བརྒྱ་དང་།
སྨད་པ་གྲྭ་ཚང་དུ་ཆིག་སྟོང་སུམ་བརྒྱ་བཅས་པར་ཕྱག་འགྱེད་གཤོར་ཁལ་རེ་ཐོབ་རྩིས་ཀྱི་དངོས་
པོ་སྣ་ཚོགས་སོ་སོར་གྲྭ་ཇ་སྦྱོར་སྦྲེལ་རེ་དང་བཅས་པ་དང་། ཧར་གདོང་ཁམ་ཚན་གྱིས་དཀར་སྤྲོ་
ཚན་གྲངས་བཅས་བྱུང་བར་ཡང་མང་ཇ་འགྱེད་བཅས་དང་། སྤྱི་སྒེར་གྱི་གཙུག་ལག་ཁང་དུ་རྟ་
མགྲིན་གྱིས་དབུས་པའི་རྟེན་གསུམ་རྣམས་ལ་མཆོད་པ་སྙན་ཤལ་སོགས་ཀྱི་བསྙེན་བཀུར་ཡང་
དག་བསྟབས། སེ་ར་རྩེའི་རི་ཁྲོད་པ་རྣམས་ལ་བླ་མའི་རྣལ་འབྱོར་དང་། མཁར་རྡོ་བསམ་
གཏན་གླིང་གི་རི་ཁྲོད་པར་དམིགས་བརྩེ་མའི་ལུང་། དགེ་ཚུལ་གྱི་སྡོམ་པ་དོན་དུ་གཉེར་བ་དགུ་
བཅུ་སྐོར་བཅས་ཀྱི་འདོད་དོན་རྫོགས་པར་བསྐངས་ཏེ་ཉེར་དྲུག་གི་ཉིན་ཕོ་བྲང་ཆེན་པོར་ཆིབས་
བསྐྱོད་པ་དང་ལྷན་ཅིག་ཕྱིན། ཉེར་བདུན་ནས་གྲོ་བཞིན་ཟླ་བའི་ཚེས་བཅུ་གཉིས་ཀྱི་བར་ལ་
གོང་ས་རིན་པོ་ཆེ་དང་རྒྱལ་པོ་སོགས་ལ། མ་ཏི་ལུགས་ཀྱི་འཇམ་དཀར་དང་། ཕ་དམ་པ་ལུགས་
315



ཀྱི་འཇམ་དབྱངས་དམར་པོ། ཕྱག་རྡོར་གོས་སྔོན་ཅན་དང་རྣམ་སྲས། དཔལ་མགོན་ཞལ་བཞི་
པ། བཀའ་གདམས་ལྷ་བཞི་རྣམས་ཀྱི་རྗེས་གནང་ཕུལ་ཞིང་། འདི་སྐབས་རྒྱལ་བའི་བསྟན་པ་
རིན་པོ་ཆེའི་སྒོར་འཇུག་པར་འདོད་པ་སུམ་བརྒྱ་དང་བརྒྱད་ཅུ་གྱ་བརྒྱད་འདུས་པར་རིམ་གྱིས་
དགེ་ཚུལ་གྱི་སྡོམ་པ་དང༌། བསྟན་པ་རིན་པོ་ཆེའི་སྒོར་ཞུགས་ལ་ཡོངས་སུ་རྫོགས་པ་དགེ་སློང་གི་
སྡོམ་པ་དོན་དུ་གཉེར་བ་བརྒྱད་ཅུ་སྐོར་འབྱོར་པ་རྣམས་ཀྱི་ཐུགས་བཞེད་ཀྱང་རིམ་གྱིས་གྲུབ་པར་
བྱས་ངོས། ཐུ་ཀུ་སུ་ཇའི་སང་སྤུན་ལ་གདུགས་དཀར་གྱི་རྗེས་གནང་དགོས་ཚུལ་ལྟར་སྦྱིན།
ཚེས་བདུན་གྱི་ཉིན་ངེད་རང་ནས་རྒྱུ་ཡོན་སྦྱར་ཏེ་གོང་ས་ཐམས་ཅད་མཁྱེན་པ་ཆེན་པོར་སྐུ་
ཞབས་གྲྭ་ཚང་པ་རྣམས་ཀྱིས་རྣམ་པར་རྒྱལ་མའི་ཆོ་ག་ཚིགས་བཅད་སོགས་དང་འབྲེལ་བའི་སྒོ་
ནས་ཞབས་བརྟེན་མཎྜལ། གསོལ་སྟོན་བཟང་པོ། རྟེན་འབྱུང་འབུལ་བའི་ཐོག་མར། རྒྱལ་བ་
ཚེ་དང་ཡེ་ཤེས་དཔག་ཏུ་མེད་པའི་སྣང་བརྙན་བཀྲ་ཤིས་ལི་མ་བྱོན་གཙང་ཁྲི་རྒྱབ་དང་བཅས་པ།
དངུལ་གྱི་མཎྜལ། ཞལ་དཀར་སྟེགས་བཅས། སྤྱི་བླུགས། བཟེད་ཞལ། ན་བཟའ་སྐོར།
བཞུགས་སྟན། སྐུ་སྙེ། བཟང་གོས་ཀྱི་བླ་བྲེ། རྟེན་ཁེབས། གསེར་ཐུམས། དངུལ་ལྔ་བཅུ་མ།
དངུལ་ལྟོང་། ཆུ་ཐོག་འཁོར་དྲུག་སོགས་ཀྱིས་མགོ་བྱས་པའི་གོས་དར། ལིང་། འགང་། སྨན་
བྱང་། རས་ཆ་སོགས་དངོས་པོ་སྤུས་གཙང་བའི་དགུ་ཚན་ཉེར་གཅིག་དང་། རྒྱལ་པོར་ཡང་
རྒྱལ་བ་ཚེ་དཔག་མེད་ཀྱི་སྣང་བརྙན་བཀྲ་ཤིས་ལི་མ། བཟང་གོས་ཀྱི་གསོལ་སློག་སྤུ་རིས་ཀྱི་ནང་
ལྡན། མཛོད་གོས་ལེགས་པའི་བླ་བྲེ། དངུལ་ལྡོང་། དངུལ་རྟ་རྨིག་མ། ཆུ་ཐོག་འཁོར་དྲུག་
རྣམས་མགོ་ཚན་དུ་བཀང་པའི་གོས་དར། སྨན་བྱང་། རས་ཆ་ སོགས་སྤུས་ལེགས་ཀྱི་ཚན་
གྲངས་བཅུ་གསུམ། གྲྭ་ཚང་དང་རྩེའི་ཞབས་འབྲིང་བ་སོགས་ཉིས་བརྒྱ་བརྒྱད་ཅུ་སྐོར་ལ་རེར་ཁ་
བཏགས། དངུལ་ཞོ་ལྔ། སྨན་ཁ་རེ། བསྔོ་རྟེན་རྣམ་གཞག་རྒྱས་པ་དང་བཅས་པའི་བསྙེན་
བཀུར་ཕུན་སུམ་ཚོགས་པ་བསྒྲུབས། ཚེས་བརྒྱད་ལ་རྒྱལ་པོས་ལྷ་ས་ཁྲོམ་གཟིགས་ཁང་དུ་འབོད་
པ་མཛད་ནས་སྟོན་མོ་དང་གསེར་དངུལ་གོས་དར་སོགས་དངོས་པོ་སྤུས་གཙང་བའི་གནང་སྐྱེས་
དཔངས་མཐོ་བ་བཅས་རྙེད་བཀུར་བླ་མེད་བྱུང་ཞིང་། ཁྲོམ་གཟིགས་ཁང་ལ་མེ་ཏོག་འཐོར་
དགོས་གསུང་བ་བཞིན་གཏོར། ཚེས་བཅུའི་ཉིན་གཞུང་ནས་སྟོན་མོ་གཟབ་རྒྱས་ཐོག །སྐུ་
གསུང་ཐུགས་རྟེན། དཀར་ཡོལ་སྟེགས་བཅས། སྤྱི་བླུགས། བཟེད་ཞལ། གྱོན་པ་ཆ་ཚང་
རྣམས་དང་། ད་ཆ་ནས་བཟུངས་འགྲོ་བསྐྱོད་སྐབས་གདུགས་འཆང་དགོས་པའི་བཀའ་གནང་
316



ནན་ཆགས་བཅས་གདུགས་བཟོ་བཀོད་ཕུན་སུམ་ཚོགས་པ། གསེར་དངུལ་གྱི་སྤྱོད་པ་སྣ་ཚོགས།
ཇ་རྙིང་སྤུས་ལེགས། ཁ་བཏགས། བཟང་གོས་ཡུག །འགང་ལིང་། སྨན་བྱང་། རས་ཆ་
སོགས་ཀྱི་ཚན་གྲངས་དུ་མ་དང་། ཉེ་འཁོར་བ་ཚང་མར་གྱོན་པས་མཚོན་ཚན་གྲངས་སོགས་
ཐོན་ཆས་ཀྱི་གནང་ཆ་བཟང་པོ་སྩལ། འདི་སྐབས་དབུས་ཁུལ། ཨེ་དྭགས། མཚོ་སྣ་སོགས་ཀྱི་
དགོན་ཁག་བརྒྱ་ཕྲག་བརྒལ་བར་མང་ཇ་སྦྱོར་སྦྲེལ་ལ་བཟང་ཇ་མཁར་རྒྱུའི་ཁལ་བརྒྱ་ཕྲག་གཅིག་
དང་བཅུ་གཉིས།. སྡོར་འོ་ཚྭ་རིན། བསྔོ་རྟེན་རྣམ་གཞག་འགྱེད་བཅས་བསྡོམས་གཤོར་ཁལ་ལྔ་
ཁྲི་བཞི་སྟོང་ཉིས་བརྒྱ་ཞེ་དྲུག་ཐོབ་རྩིས་ཀྱི་དངོས་པོ་སྣ་ཚོགས་ཆ་བགོས་ཀྱིས་ཕུལ་ཞིང་། ཕོ་བྲང་
ཆེན་པོར་སླེབས་པ་ནས་བཟུངས་སེར་སྐྱ་མཆོག་དམན་དུ་མ་ངོས་འཕྲད་དོན་གཉེར་གྱིས་འོངས་
པ་ཟམ་མ་ཆད་པ་བྱུང་བ་རྣམས་ལ་ཉིན་རེ་བཞིན་ངོས་འཕྲད་ཐུན་གཉིས་གསུམ་གཏོང་བ་དང་།
ཨ་མདོ་བ་སོགས་འགའ་ཞིག་ནས་ངོས་འཕྲད་བཏང་སྐབས་མདུན་དུ་དམིགས་བརྩེ་མ་དང་
རིགས་གསུམ་མགོན་པོའི་གཟུངས་གསུངས་ཞེས་སྨྲ་བ་ཡང་དུ་མ་བྱུང་བ་རྣམས་ཀྱི་འདོད་པ་ཇི་
བཞིན་བསྒྲུབས། དེ་ནས་ཚེས་བཅུ་གསུམ་གྱི་ཉིན་གུང་ཚིགས་སྔ་ཐོན་གྱིས་བྱང་བརྒྱུད་རྟ་ཁ་
བསྒྱུར་བར་རྒྱལ་པོ་དང་། བྱམས་པ་གླིང་མཁན་པོ་ཁེ་གསུམ་ནས་དང༌། རྭ་སྒྲེང་མཁན་པོ་དར་
མོ་ནས། སྟག་རྩེ་ཞབས་དྲུང་། སེར་འབྲས་སོགས་ཀྱི་རྟ་སྐྱེལ་བ་སེར་སྐྱ་དུ་མར་གསོལ་ཚིགས་
ཁང་དུ་གཞུང་ས་ནས་ཐབ་སྐྱེལ་ཡོད་པའི་སར་ངོས་འཕྲད་དང་། ཚང་མར་དངོས་པོའི་འབུལ་
སྟེར་བཟང་པོ་བསྟབས། དེ་ནས་མཚན་ཉིད་གླིང་ཁང་འབྲས་སྤུངས་སྤྱི་སོའི་ཐབ་སྐྱེལ་འདུག་
པའི་སར། འདུས་ཚོགས་སོགས་སེར་སྐྱ་མང་པོར་ངོས་འཕྲད་བཏང་ཞིང་། དཔོན་མོ་ཚེ་རིང་
བཀྲ་ཤིས་དང་། སྲས་སུརླ། ཨེར་ཁེ་ཤར་བཅས་སྐྱ་བོ་གཞིས་ཀའི་ཞག་སྡོད་སར་རྟ་སྐྱེལ་དུ་
ཕེབས་ནས་བཞོན་རྟ་རྒྱུ་ལེགས་སྒ་འཁོར་ཆ་འགྲིག་གིས་བརྒྱན་པ་བྱིན་བྱུང་བར་ངོས་འཕྲད་ང་
གྲལ་དང་བཅས་པའི་ཐོག་སློག་ཚེ་ཕུལ། དེ་ནས་རིམ་གྱིས་རྟ་ཁ་བསྐྱོད་པར་ཡངས་པ་ཅན་ཆོས་
སྡེ་བ་རྣམས་ཀྱིས་སེར་འཕྲེང་བཅས་ནི་དཀར་མར་ཞག་གཉིས་བསྡད་ཐོག་ཁོང་རྣམས་ལ་ངོས་
འཕྲད་མང་འགྱེད་དང་བཅས་པ་ཕུལ། དེར་ཞྭ་དམར་སྤྲུལ་པའི་སྐུ་ངོས་འཕྲད་དུ་ཕེབས་བྱུང་
བར་ཡང་འདུད་པ་གང་ཆེ་དང་། གཞན་ཡང་དཔོན་མོ་ཆོས་སྐྱིད་དང་ཆེ་ཆེན་ཐའི་ཤི་དཔོན་
གཡོག་ལ་ངོས་འཕྲད། དཔོན་མོ་སྲས་བཅས་ལ་ཚེ་དབང་དགོས་ཚུལ་བཞིན་བསྟར། དེ་ནས་
རིམ་བཞིན་བསྐྱོད་པའི་གྱལ་ཐབ་མདུན་དུ་ཞག་སྡོད་སར་སྙེ་ཐོན་ཁུལ་གྱི་ལྷ་སྡེ་མི་སྡེ་དུ་མ་ངོས་
317



འཕྲད་དུ་བྱུང་བ་དང་། རྒོ་བ་ལ་རྩེར་ཞག་བབས་སར་རམ་སྡིངས་མ་བ་དང་བྲག་དཀར་བ་
རྣམས་ཀྱིས་སེར་འཕྲེང་བཅས་བྱུང་བ་སོ་སོར་ངོས་འཕྲད་དང་མང་ཇ་འགྱེད་བཅས་ཕུལ། ཉེར་
གཉིས་ཀྱི་ཉིན་དགའ་ལྡན་རབ་རྒྱས་པ་རྣམས་ཀྱིས་རྟ་བསུ་ཐབ་བསུ་སེར་འཕྲེང་དང་བཅས་
དགའ་ལྡན་རབ་རྒྱས་སུ་སླེབས། ཉེར་ལྔའི་ཉིན་བྲུལ་ཚང་དུ་ཡོང་དགོས་ཚུལ་ནན་ཆེ་བྱུང་བ་
བཞིན་ཕྱིན་པར་རྟ་བསུ་དང་སྨན་རི་བ་རྣམས་ཀྱིས་སེར་འཕྲེང་བཅས་དེར་ཞག་ལྔ་བསྡད་རིང་
གཞིས་ལེན་སྟན་《སྟོན་》མོ་བཟང་པོ་དང་རིང་འཚོའི་མཎྜལ་སོགས་རྙེད་བཀུར་བླ་མེད་བྱུང་
ཞིང་སྟེར་ཆ་ཡང་མི་དམན་པ་བསྟབས། དེ་ནས་དགའ་ལྡན་རབ་རྒྱས་སུ་ཕྱིན་ཏེ་ཞག་གསུམ་
བསྡད་ཐོག་དགེ་ཚུལ་གྱི་སྡོམ་པ་འདོད་པ་སུམ་ཅུ་དང་བསྙེན་རྫོགས་བསྒྲུབ་མི་དགུ་བྱུང་བའི་
འདོད་པ་བསྐངས། དེར་འདུས་ཚོགས་ནས་མང་ཇ་ཉིན་གང་བརྒྱད་ཀྱི་རིང་ཆོས་སྲུངས་ཡོངས་
རྫོགས་ཀྱི་བསྐང་བ་ལྷ་བེག་གཉིས་ལ་འཕར་བཅས་མཛད་པའི་ཡོན་དུ་གྲྭ་པ་ཉིས་བརྒྱ་དྲུག་ཅུ་
སྐོར་ལ་རེར་བཀྲས་བཏགས། དངུལ་ཞོ་གསུམ། སྨན་ཁ་རེ་རྣམས་དང་། བསྔོ་རྟེན་རྣམ་གཞག་
སྤྱི་སོར་སྦྱོར་འཇགས་རྒྱུ་སྦུག་ཤུབས་རྩི་ཤན་མ། ཟངས་དུང་རག་གི་རྒྱུན་ལྡན་ཆ་བཅས་ཕུལ།
ཟླ་བ་བརྒྱད་པའི་ཚེས་གསུམ་གྱི་ཉིན་དེ་ནས་རྟ་ཁ་བསྐྱོད་པར་དགའ་ལྡན་རབ་རྒྱས་པ་རྣམས་
ཀྱིས་རྟ་སྐྱེལ་ཐོབ་སྐྱེལ་བཅས་བྱུང་བར་སྟེར་ཆ་བསྟབས་ཤིང་། དབེན་ས་ཆོས་ཀྱི་ཕོ་བྲང་པ་
རྣམས་ཀྱིས་རྟ་བསུ་སེར་འཕྲེང་བཅས་ཞག་གསུམ་བསྡད་ཐོག །བླ་བྲང་རྩེ་ཤོད་ཀྱི་མཆོད་ཁང་
རྣམས་མཇལ་ཏེ་མཆོད་པ་སྣ་ལྔ་སྙན་ཤལ་དང་བཅས་ཕུལ་ནས་བསྟན་པ་རྒྱས་པའི་སྨོན་ལམ་
བཏབ། དེ་ནས་སྤྱི་སོས་ཚོགས་དབུར་བོས་ཏེ་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་
རིང་འཚོའི་མཎྜལ།་ ཚོགས་འཁོར་སྟོན་མོ། སྤྱི་སྒེར་ནས་ཚན་གྲངས་དང་བཅས་པའི་ཕུ་དུད་
མཛད་ཅིང་། འདུས་སྡེས་མང་ཇ་ཉིན་གསུམ་གྱི་ཐོག་ཆོས་སྲུངས་ཡོངས་རྫོགས་ཀྱི་བསྐང་གསོ་
ཟབ་རྒྱས་མཛད་པའི་ཡོན་དུ་དགེ་འདུན་ཉིས་བརྒྱ་སྐོར་ལ་ཁ་བཏགས། དངུལ་ཞོ་གསུམ། སྨན་
ཁ་རེ། རྣམ་གཞག་བཅས་དང་། -སྤྱི་སོར་སྦྱོར་འཇགས་རྒྱུ་སྦུག་རྟེན་ཁེབས་ཀྱི་ཚས་ལྡན་རྣམས་
ཕུལ། ཚེས་དྲུག་གི་ཉིན་དབེན་ས་ཆོས་ཀྱི་ཕོ་བྲང་ནས་རྟ་ཁ་བསྒྱུར་བར། ཆོས་གྲྭ་ཆེན་པོའི་སློབ་
དཔོན་རྣམ་པ། མི་ཚན་ཁག ཆོས་ཁྲིམས་སོགས་ལས་བྱེད་རྣམས་དང་། ཞ་ལུ་མཁན་པོ།
གཞིས་རྩེ་རྫོང་དཔོན་སོགས་ནས་རྟ་བསུ་ཐབ་འཛིན། དགེ་འདུན་རྣམས་ཀྱིས་སེར་འཕྲེང་དར་
འཕྱར་དང་བཅས་གཟིམ་ཁང་རྒྱལ་མཚན་མཐོན་པོར་བདེ་བར་སླེབས། ཚེས་བརྒྱད་ཀྱི་ཉིན་
318



སློབ་དཔོན་རྣམ་པ་ཆོས་ཁྲིམས་པ་བཅས་ངོས་འཕྲད་དུ་བྱུང་བར་ཇ་གྲལ་དང་། གཞན་ཡང་
སེར་སྐྱ་དུ་མར་ངོས་འཕྲད་བཏང་། འདི་གོང་བཀའ་གདམས་བསྟན་པའི་འབྱུང་གནས་དཔལ་
སྣར་ཐང་གི་ཆོས་གྲྭ་ཆེན་པོར་མཁན་བརྒྱུད་སྐྱེས་ཆེན་དམ་པ་རིམ་པར་བྱོན་པ་རྣམས་ཀྱི་ཕྱིའི་
ཆོས་སྐུའི་རྟེན་བྱིན་རླབས་ཅན་རྣམས་ཐོག་སྔ་ཞིང་ཆར་རླུང་སོགས་འབྱུང་བའི་རྐྱེན་དང་།
བསྟན་པ་སྙིགས་མའི་དབང་གིས་གུས་མཆོད་ཆུང་བ་བཅས་འཇིག་ཉེར་ཡོད་ཚུལ་ཐོས་པ། དེ་ལྟ་
བུའི་ཆོས་སྐུའི་རྟེན་མཆོག་དག་ཉམས་ཞིག་ཏུ་གྱུར་ན། འཇིག་རྟེན་གྱི་ཁམས་འདིར་ཆར་ཆུ་དུས་
སུ་མི་ཕེབས་པ་ལ་སོགས་པ་མི་ཤིས་པའི་མཚན་མས་སྐྱེ་འགྲོ་མཐའ་དག་ལ་དུཁ་མི་བཟད་པ་
བྱུང་དོགས་པར་མ་ཟད། དེ་རྣམས་འོ་བརྒྱལ་བའི་གནས་སུ་འཇོག་པ་མི་རིགས་ཤིང་འཆོས་པ་
བདག་ཉིད་ལ་སྐབས་སུ་བབ་སྙམ་པ་དང་། དེ་རྣམས་ལ་གུས་མཆོད་ཡང་དག་པར་བསྒྲུབས་ན་
མཆོག་གསུམ་བསླུ་བ་མེད་པའི་ཐུགས་རྗེའི་བྱིན་རླབས་ལ་བརྟེན་ནས་ཡུལ་ཕྱོགས་བཀྲ་ཤིས་ཤིང་
དགེ་མཚན་ཕུན་སུམ་ཚོགས་པ་སོགས་བསྟན་འགྲོར་ཕན་བདེ་བླ་ན་མེད་པ་འབྱུང་བའི་རྒྱུར་
འགྱུར་ཏེ། ཐེག་ཆེན་མན་ངག་ལས། དེ་བཞིན་གཤེགས་པའི་སྐྱེས་བུ་ཆེན་པོའི་མཚན་སྲེད་མེད་
ཀྱི་བུ་ཆེན་པོའི་ལུས་ལྟར་ཀུན་ནས་མཛེས་པ་འདི་ནི། སྔོན་དེ་བཞིན་གཤེགས་པའི་སྐུ་གཟུགས་
བྱེད་པ་དང་མཆོད་རྟེན་གཞིག་པ་བཅོས་པ་ལ་སོགས་པ་ལས་གྲུབ་སྟེ། བུ་མོ་སྔོན་དགེ་བའི་རྩ་
བའི་ཆོས་ཚད་མེད་གྲངས་མེད་པ་འདི་དག་སྤྱད་པས། དེ་བཞིན་གཤེགས་པའི་སྐུ་ལ་སྐྱེས་བུ་
ཆེན་པོའི་མཚན་སུམ་ཅུ་རྩ་གཉིས་མངོན་པར་གྲུབ་པའོ། །ཞེས་པ་དང་། གཞན་ཡང་མདོ་རྒྱུད་
དུ་མ་ནས་ཕན་ཡོན་དཔག་ཏུ་མེད་པ་གསུངས་པ་དག་མཐོང་ཞིང་། དད་ཅན་རྣམས་ཀྱིས་
བསྟབས་པའི་དངོས་པོ་རྣམས་ཆུད་མི་འཛའ་བ་དང་རང་གཞན་གྱི་བསོད་ནམས་གསོག་པའི་
ཕྱིར་དུ། དཔལ་སྣར་ཐང་གི་དཀར་ཆག་ཡིག་རྙིང་ནས་འབྱུང་བ་བཞིན། མཁན་ཐོག་དང་པོ་
གཏུམ་སྟོན་བློ་གྲོས་གྲགས་པ་ནས་བཅུ་གཉིས་པ་མཆིམས་བློ་བཟང་གྲགས་པའི་བར་བཞེངས་
པའི་མཆོད་རྟེན་དང་། གཞན་ཡང་བཅོམ་ལྡན་རིག་རལ་ལ་སོགས་པའི་མཆོད་རྟེན་འགའ་ཞིག་
བཅས་ཉམས་གསོས་ཀྱི་བཟོ་གྲྭ་བཙུགས་པར། ཤིང་ལྕགས་སོགས་ཕོན་ཆེ་བ་དང་། ཟངས་
མཁར་རྒྱུའི་ཁལ་བརྒྱ་དང་ང་གཉིས། གསེར་མགུར་ཞོ་བརྒྱ་ཕྲག་ལྔ་ལ་ཉེ་བ་ལས་བསྒྲུབས་པའི་
གདུགས་ཏོག་བཅས་བཅུ་གཅིག །དྲིལ་བུ་བརྒྱ་དང་བཅོ་ལྔ་རྣམས་ཀྱིས་ལེགས་པར་བརྒྱན་ཞིང་།
སྒོ་མང་མཆོད་རྟེན་གྱི་སྐུ་བརྙན་བྲིས་འབུར་ཕལ་ཆེར་ཉམས་གསོས་དང་། རྟེན་གཙོ་གྱུར་ཚབ་
319



ཐུབ་དབང་གི་གསེར་སྐུ་ཁྲུ་གང་ཙམ་གཉིས། ཐུགས་རྗེ་ཆེན་པོ་ཕྱག་བཞི་པའི་རག་སྐུ་གཅིག་
བཅས་འདི་ལོ་ཕན་ལོ་གཉིས་ཀྱི་ཁོངས་སུ་གེགས་མེད་གྲུབ་སྟེ། ཉེར་གཉིས་ཀྱི་ཉིན་དཔལ་སྣར་
ཐང་དུ་ཆས་པར་དེ་ཁའི་གྲྭ་རིགས་རྣམས་དང་། བྱང་ཆེན་རི་ཁྲོད་པ་རྣམས་ཀྱིས་སེར་འཕྲེང་
བཅས་པའི་བཀུར་སྟི་མཛད། ་ འདི་སྐབས་གསང་སྔགས་རྒྱལ་བ་གྲྭ་ཚང་བ་དགེ་བའི་བཤེས་
གཉེན་ཉི་ཤུ་རྩ་ལྔ་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པའི་ཆོ་ག་རྒྱས་པ་
མཛད་པར་མངགས་ཤིང་། བདག་ཉིད་ནས་ལྕགས་རི་ཕྱི་ནང་གི་མཆོད་རྟེན་ཞིག་གསོས་བྱས་པ་
རྣམས་ཀྱིས་དབུས་རྟེན་བརྟེན་པ་ཐམས་ཅད་ལ་རྟེན་འབྲེལ་སྙིང་པོ་བཟླས་པའི་སྒོ་ནས་ཤིས་པ་
བརྗོད་པའི་མེ་ཏོག་གི་ཆར་ཕབ་ཅིང་། སྣར་ཐང་ཚོགས་པས་ཀྱང་ཤིས་པ་བརྗོད་པའི་མེ་ཏོག་གི་
ཆར་ཕབ་སྟེ་ལྷ་དང་བཅས་པའི་འགྲོ་བ་མཐའ་དག་གི་བསོད་ནམས་ཀྱི་ཞིང་དམ་པར་བསྒྲུབས་
པའི་སྐུ་གསུང་ཐུགས་ཀྱི་རྟེན་ཐམས་ཅད་ཀྱི་དྲུང་དུ་སྣ་ལྔའི་མཆོད་པ་བརྒྱ་ཕྲག་ལྔ་དང་། སྒོ་མང་
མཆོད་རྟེན་གྱིས་དབུས་པའི་མཆོད་རྟེན་རྣམས་ལ་དར་ཡུག་རིང་སྦྲེལ་བ་ཚོན་སྤེལ་གྱི་སྙན་ཤལ།
གཞན་ལྷ་ཁང་ཐམས་ཅད་ཀྱི་རྟེན་རྣམས་ལ་ཁ་བཏགས་སྣ་ཚོགས་པའི་སྙན་ཤལ་བཅས་མཆོད་
སྤྲིན་བསམ་གྱིས་མི་ཁྱབ་པས་མཆོད་དེ། འགྲོ་བ་ཐམས་ཅད་ཀྱི་སྡུག་བསྔལ་མ་ལུས་པ་སེལ་ཞིང་།
བདེ་བ་ཐམས་ཅད་འབྱུང་བའི་སྒོ་གཅིག་པུ་ཀུན་མཁྱེན་རྒྱལ་བའི་བསྟན་པ་སྤྱི་དང་བྱེ་བྲག་ལྷ་
ཆོས་བདུན་ལྡན་གྱི་རིང་ལུགས་དྲི་མ་མེད་པ་དར་ཞིང་རྒྱས་པ་དང་། འཇིག་རྟེན་གྱི་ཁམས་
འདིར་དམག་འཁྲུག་མུ་གེ་ལ་སོགས་པ་མི་ཤིས་པའི་མཚན་མ་མཐའ་དག་ཉེ་བར་ཞི་སྟེ། བདེ་
སྐྱིད་ཕུན་སུམ་ཚོགས་པ་དང་ལྡན་པར་གྱུར་ཅིག་པ་ལ་སོགས་པའི་སྨོན་ལམ་བཟང་པོ་རྩེ་གཅིག་
ཏུ་བཏབ། དེར་འདུས་ཚོགས་སུ་མང་ཇ་བརྒྱད་དང་། སྔགས་གྲྭ་པ་ཉེར་ལྔ་བཅས་དགེ་འདུན་
སུམ་བརྒྱ་ལྔ་བཅུ་སྐོར་ལ་རབ་ཡོན་བཀྲས་བཏགས་རེ་དང་། སྨན་ཁ་རེ། དགེ་འདུན་ཉི་ཤུའི་
སར་ཡགས་ཇུ་འཁོར་དྲུག་རེ་དང་བར་ཁག་རེ། སྤྱི་སོའི་འདུ་ཁང་དུ་སྦྱོར་འཇགས་བཟང་གོས་
ཀྱི་འཕན་ཆ་གཉིས། སྔགས་གྲྭ་པ་རྣམས་ལ་ཡོན་འཕར་ཁ་བཏགས་ཆེ་བ་རེ་བཅས་ཕུལ་ཞིང་།
མང་ཇ་གཅིག་གི་ཐོག་བདག་ཉིད་ཚོགས་དབུར་འབོད་པ་མཛད་དེ་རིང་འཚོའི་མཎྜལ་དང་སྤྱི་
སྒེར་ནས་རྟེན་འབྱུང་གི་ཚན་གྲངས་བཅས་བཀུར་སྟི་ཡང་དག་མཛད་དུས། བྱང་ཆེན་རི་ཁྲོད་པ་
རྣམས་དང་བཅས་པར་བཀའ་གདམས་བུ་ཆོས་ནས་སྐྱེས་རབས་དང་པོ་དང་། ངེད་རང་ནས་
བརྩམས་པའི་འཇམ་དབྱངས་ལ་བརྟེན་པའི་བླ་མའི་རྣལ་འབྱོར་གྱི་ལུང་བཅས་ཕུལ། །འདི་
320



སྐབས་བྱང་ཆེན་རི་ཁྲོད་ཀྱི་རྣམ་རྒྱལ་མཆོད་རྟེན་ལ་དབུ་གདུགས་ཟངས་ཁལ་ལྔ་དང་ཉག་བཅོ་
ལྔ། གསེར་མགུར་ཞོ་གཉིས་ལྷག་བཅུ་ཕྲག་བཞི་ལས་གྲུབ་པ་གསར་བཟོས་དང་། སྤོང་བ་པ་
རྣམས་ལ་མང་འགྱེད་བཅས་པའི་བསྙེན་བཀུར་ཡང་བསྟབས།. ཁྲོན་པ་སྡུག་བའི་གྲྭ་ཚང་གསར་
བཞེངས་ལ་རབ་གནས་དགོས་ཚུལ་བྱུང་བར་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་
གནས་པ་མདོར་བསྡུས་ཤིག་བགྱིས་ཏེ་ཆོས་གྲྭ་ཆེན་པོ་བཀྲ་ཤིས་ལྷུན་པོར་སླེབས། འདི་སྐབས་
ཕུན་ཚོགས་གླིང་པ་དགེ་འདུན་ཆོས་འཕེལ་གྱིས་དབུ་མ་རྩ་འགྲེལ་དང་། མཛོད་གནས་དང་པོའི་
ཊཱིཀྐའི་རྒྱུགས་སྤྲོད་བྱུང་བར་སྟེར་ཆ་མི་དམན་པ་བསྟེར། སྔ་གོང་འཇམ་དབྱངས་གོང་མ་རྒྱལ་
པོར་འཚམས་ཞུའི་མི་སྣར་བྱང་ཆེན་གནས་བླ་མ་དཔལ་འབྱོར་རྒྱ་མཚོ་དང་། དགེ་ལེགས་འབྱུང་
གནས་མངགས་པ་འགྲུལ་སྡེབས་ཁ་ཤས་བཅས་འབྱོར་པས་འདུས་པ་རྒྱ་ཚོའི་ཚོགས་དབུར་བོས་
ཏེ་རིང་འཚོའི་སྨོན་ཚིག་དང་འབྲེལ་བའི་སྒོ་ནས་མཎྜལ་རྟེན་འབྱུང་གི་རྙེད་པ་བཟང་པོ་བཅས་
བྱུང་། དེ་ནས་སྒྲུབ་སྡེ་ཆེ་ཁ་གསུམ་གྱིས་གཙོས་པའི་རི་ཁྲོད་ཁག་གི་སྤོང་བ་པ་རྣམས་ཀྱིས་མཎྜལ་
དང་བཅས་རིང་དུ་འཚོ་བའི་རྟེན་འབྲེལ་གྱི་སྒོ་བསྒྲིགས་པར་མང་ཇ་དང་འགྱེད་དགེ་སློང་རེར་
བཀྲས་བཏགས། བྱང་ཆུབ་ཤིང་གི་འཕྲེང་བ། ཇ་ཡགས་ཇུ་ཉག་དྲུག་རེ། ལྷ་བྲག་གི་རབ་བྱུང་
མ་རྣམས་ལ་བཀྲས་བཏགས། ཇ་ཉག་གསུམ་རེ་བཅས་ཕུལ། གཞན་ཡང་གཙང་ཁུལ་གྱི་དགོན་
ཁག་མང་པོ་ནས་བླ་སྤྱི་གྲྭ་རིགས་སོགས་ངོས་འཕྲད་དུ་ཕེབས་པ་རྣམས་ཀྱི་དགོངས་བཞེད་མི་རིང་
བར་རིམ་གྱིས་བསྒྲུབས་ཏེ་སོ་སོར་སློག་ཆ་མང་འགྱེད་སོགས་ཀྱིས་དགྱེས་པ་བསྐྱེད། ཟླ་བ་དགུ་
པའི་ཚེས་བཅོ་ལྔ་ནས་ཉེར་གསུམ་གྱི་བར་ལ་རྗེ་ཞལ་སྔ་ནས་སྔགས་ཆེན། དཀྱིལ་ཁང་པ། ཤར་
རྩེ་པ་རྣམས་ཀྱིས་དབུས་གྲྭ་རིགས་ཁ་ཤས་ལ་སྣར་ཐང་བརྒྱ་རྩའི་ལྷ་ཚོགས་རྣམས་ཀྱི་རྗེས་གནང་
དང་སྤྱན་རས་གཟིགས་བཅུ་གཅིག་ཞལ་གྱི་དབང་གི་སྦྱོར་བ་དངོས་གཞི་དང་བཅས་པ་ཕུལ། ཟླ་
བ་བཅུ་གཅིག་པའི་ཚེས་དགུ་ནས་སློབ་དཔོན་རྣམ་པ་དང་། སྐུ་སྐྱེ་བློ་བཟང་བསྟན་པའི་རྒྱལ་
མཚན། ལྷ་པའི་ཞབས་དྲུང་གི་སྐུ་སྐྱེ་བློ་བཟང་འཕྲིན་ལས། སྔགས་གྲྭ་པ་རྣམས་དང་བཅས་
ཉིས་བརྒྱ་ལྷག་ཙམ་ལ་མགོན་པོའི་བཀའ་ཆེན་བཅུ་གསུམ་གྱི་རྗེས་གནང་ཡོངས་རྫོགས་དང་
གདུགས་དཀར་གྱི་དབང་བཅས་ཕུལ། འདི་སྐབས་ཐོར་ཁོ་ཨཱ་ཡ་ཁེའི་འཚམས་འདྲི་བ་སྐྱེས་
བཟང་པོ་བཅས་འབྱོར་བའི་བང་ཕྱིན་རྣམས་དང་། དཔོན་མོ་དཀར་མོ་འཚོར་ཡང་ཚེ་དབང་
དགོས་ཚུལ་ལྟར་བགྱིས། ཟླ་བ་བཅུ་གཉིས་པའི་ཚེས་བཅུ་དྲུག་དང་བཅུ་བདུན་གཉིས་ལ་སློབ་
321



དཔོན་རྣམ་པས་དབུས་སྔགས་གྲྭ་པ་སོགས་སུམ་བརྒྱ་སྐོར་ལ་དཔལ་རྡོ་རྗེ་འཇིགས་བྱེད་དཔའ་བོ་
གཅིག་པའི་དབང་གི་སྔོན་འགྲོ་དངོས་གཞི་བཅས་ཕུལ། གཞན་ཡང་ལོ་འདི་ནང་དུ། བསྟན་པ་
སྤྱིའི་རིམ་གྲོར་དམིགས་ཆོས་གྲྭ་ཆེན་པོ་འདིས་མཚོན་གཙང་རོང་གི་དགོན་སྡེ་མཐའ་དག་ལ་མང་
ཇ་གསུམ་རེའི་ཐོག་དགེ་འདུན་སུམ་ཁྲི་ལྔ་སྟོང་ལ་ཉེ་བར་འབྲུ་ཁལ་གསུམ་རེ་ཐོབ་རྩིས་ཀྱི་གོས་
དར་རྟ་སོགས་ཆ་སྙོམས་ཀྱི་འགྱེད་བསྔོ་རྟེན་རྣམ་གཞག་བཅས་ཕུལ་ཞིང་། མངའ་རིས་ཟངས་
མཁར་རྒྱལ་པོའི་སྲས་སོགས་ཕྱོགས་མཐའ་དག་ནས་འདུས་པ་བརྒྱ་ཕྲག་གཉིས་དང་བརྒྱད་ལྷག་
བཅུ་ཕྲག་ལྔར་དགེ་ཚུལ་དང་། བརྒྱ་དང་བཅུ་དྲུག་ལ་དགེ་སློང་གི་སྡོམ་པ་བྱིན། འདི་ལོ་ཕན་ལོ་
དགུའི་ཁོངས་སུ། གོང་གསལ་བླ་མེད་ལྷ་ཁང་དང་དགའ་ལྡན་ལྷ་ཁང་གི་རྟེན་བཞེངས་འཕྲོ་
ལུས། ཙནྡན་དཀར་པོ་ལས་གྲུབ་པའི་གདུགས་དཀར་ཕྱག་མང་གི་སྐུ་བརྙན་དང་། དམར་པོ་
ལས་གྲུབ་པའི་མཆོད་རྟེན་ཆེ་ཆུང་གསུམ། དངུལ་ལས་གྲུབ་པའི་དབྱེན་བསྡུམས་དང་། སྒོ་
མང་། རྣམ་རྒྱལ་མཆོད་རྟེན་ཆེ་ཆུང་སྣ་ཚོགས། མཆོད་ཁང་བདེ་བ་ཅན་གྱི་རྟེན་གཙོ་མགོན་པོ་
འོད་དཔག་མེད་སྲས་བཅས་ཀྱི་སྣང་བརྙན་དང་། ལ་མོ་བྱང་ཆུབ་ལྕོག་གི་གཉྫིར། ཚོགས་ཆེན་
གྱི་ཁྲོ་ཆེ་བ་གཉིས། ཟངས་ལྟེར། ་སྟོང་མཆོད་ཀྱི་མཆོད་ཀོང་དང་ཏིང་ཚར་གཉིས། མཆོད་
ཁང་རྙིང་པའི་མཆོད་ཀོང་གསར་བརྗེས་དང་། གསར་པའི་མཆོད་ཀོང་མང་བ། མེ་ཏོག་བཞད་
པའི་བུམ་པ། འཁྲུངས་རབས་བརྒྱ་བའི་བྲིས་ཐང་བཅས་བཞེངས་པའི་བཟོ་རིག་མཐའ་དག་གི་
ཡོན་དུ་འབྲུ་ཁལ་ཆིག་འབུམ། བརྒྱད་ཁྲི་དགུ་སྟོང་། བདུན་བརྒྱ་དོན་བདུན། བྲེ་བཅུ་གསུམ་
ཐོབ་པར་འབྲུ་རྐྱང་། གསེར་དངུལ། གོས་དར། མུ་ཏིག །གཡུ་བྱུ་རུ། སྤོས་ཤེལ། སེར་སྐྱའི་
གྱོན་པ་སྣ་ཚོགས། རྒྱ་བལ་སོགས་ཀྱི་རས། རྟ་སྒ་འཁོར་སོགས་དངོས་པོ་མི་དམན་པ་དང་།
བལ་པོར་ལུགས་ཕུད་སོགས་ཀྱི་དོད་གསེར་མགུར་སྲང་བཞི་དང་ཞོ་བཞི་བཅས་པ་སྟེར་བས་མགུ་
བར་བྱས། ཉེར་གཉིས་ནས་དུས་གཏོར་གྱི་བསྐང་གསོའང་སྔར་རྒྱུན་ལྟར་ཚུགས། ཀུན་འཛིན་
ཞེས་པ་ས་ཕོ་བྱི་ལོ་གསར་དུ་བཞད་པའི་དགའ་སྟོན། སྤྱི་སྐྱུར། ཆོ་འཕྲུལ་སྨོན་ལམ་སོགས་ཀྱང་
རིམ་བཞིན་ཚུགས་པས་འདུས་ཚོགས་སྨོན་ལམ་གོང་འཕེལ་ཐོག །ཚེས་བཅུ་གསུམ་གྱི་སྔ་ཇར་སྡེ་
སྲིད་རིན་ཆེན་རྩེ་པས་འདུས་སྡེར་མང་ཇ་ཚ་གྲ་སོགས་ཀྱི་བསྙེན་བཀུར་བཟང་པོ་དང་། དགོང་
ཇིར་གཅེན་ལུང་ཆོས་རྗེ་བསོད་ནམས་དཔལ་བཟང་གིས་ཚོགས་དབུར་བོས་ཏེ་འདུས་པའི་སྡེ་
དང་ལྷན་ཅིག་རིང་འཚོའི་མཎྜལ། རྟེན་འབྱུང་གི་རྙེད་པ་བཟང་པོ་དགེ་འདུན་ལ་ཕྱག་འགྱེད།
322



སྔ་ཕྱིར་བདོག་པ་ཅི་འབྱོར་བཅུ་གསུམ་དུས་ཆེན་གྱི་མཆོད་ཐེས་སོགས་དཀོན་མཆོག་གི་མཆོད་
པར་བསྟབས་པས་མཚོན་རང་གཞན་ ཐམས་ཅད་ཀྱིས་དུས་གསུམ་དུ་བསྐྲུན་པའི་དགེ་བའི་
ཚོགས་རྣམས་བླ་ན་མེད་པའི་བྱང་ཆུབ་ཏུ་བསྔོས། ཚེས་བཅོ་ལྔ་ལ་སྨོན་ལམ་སྐོར་བར་དད་
འདུས་ཀྱིས་འོངས་པའི་སྐྱེ་བོ་དུ་མ་བསྙེན་གནས་ཡན་ལག་བརྒྱད་པའི་སྡོམ་པ་ལ་བཀོད། ཟླ་བ་
གཉིས་པའི་ཚེས་ལྔ་ལ་འོད་མཆོག་སྤྲུལ་སྐུ་སོགས་ཁ་ཤས་ལ་ངོས་འཕྲད་ཇ་གྲལ་དང་བཅས་པ་
དང་། ཚེས་བཅོ་ལྔའི་ཉིན་ཆོས་སྟོན་དང་བསྟུན་སློབ་དཔོན་རྣམ་པར་ཆོ་འཕྲུལ་མང་ཇའི་བསྔོ་
རྟེན་གྱི་སློག་ཀྱང་བསྟབས། ཟླ་བ་གསུམ་པ་དཔྱིད་ཆོས་གཉིས་པའི་ཐོག་འདུས་པ་རྒྱ་མཚོ་དང་
རི་ཁྲོད་ཁག་གི་སྤོང་བ་པ་རྣམས་ལ་སྒྲུབ་ཐབས་རྒྱ་མཚོའི་ལྷ་རྣམས་ལ་ལྷ་མང་པོར་རྗེས་གནང་
རེས་ཆོག་པའི་ལུགས་ཀྱི་ཐུབ་པ་རྡོ་རྗེ་གདན་པ་ནས། སྒྲོལ་དཀར་ཞལ་གསུམ་ཕྱག་དྲུག་ཡན་གྱི་
རྗེས་གནང་ལྔ་བཅུ་རྩ་བཞི་ཕུལ་ཞིང་། དེ་ནས་རེ་ཞིག་ལྷ་འགའ་ཞིག་གི་བསྙེན་སྒྲུབ་སོགས་དགེ་
སྦྱོར་ལ་འགྲུས་པའི་ངོས་ངོས་འཕྲད་དོན་གཉེར་གྱིས་འོངས་པ་དུ་མའི་འདོད་པའང་རིམ་བཞིན་
བསྒྲུབས། ས་ག་ཟླ་བའི་ཚེས་བཅུ་བཞི་ལ་ལྷ་པའི་ཞབས་དྲུང་གི་སྐུ་སྐྱེ་བློ་བཟང་འཕྲིན་ལས་ལ་
སྨྱུང་གནས་ཀྱི་སྦྱོར་བ་དང་ཕྱི་ཉིན་དངོས་གཞིའི་སྡོམ་པ་ཕུལ། དགའ་བྱེད་ཟླ་བའི་ཚེས་ལྔ་ལ་ཞ་
ལུ་ཚོགས་པས་མགོན་པོ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ་སྤྱི་
སྒེར་ནས་ཚན་གྲངས་བཅས་བྱུང་བར་མང་འགྱེད་སློག་ཆ་སོགས་བསྟབས། ཐམས་ཅད་མཁྱེན་
པ་དགེ་འདུན་གྲུབ་པ་དཔལ་བཟང་པོ་ནས་བཟུངས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་
བར་ལ་ཆོས་གྲྭ་ཆེན་པོ་འདིར་ཆོས་ཐོག་རིམ་འཕེལ་དང་། དགེ་འདུན་རྣམས་ཀྱང་འཁོར་ལོ་
གསུམ་གྱི་མཛད་བཟང་གོང་འཕེལ་ཡོང་བའི་ཐོག་བརྩོན་མཛད་བསྟན་འཛིན་རྒྱལ་པོས་ཐུགས་
དད་ཆེན་པོའི་སྒོ་ནས་མཆོད་གཞིས་གསར་སྦྱོར་མཛད་པར་བརྟེན། ཉེར་ལྔ་དུས་བཟང་པོའི་
ཉིན་ནས་བཟུངས་ལོ་ལྟར་དབྱར་ཆོས་དང་པོ་ཟླ་རེ་འཆར་ཅན་གྱི་ཆོས་འཁོར་གསར་པ་ཕོགས་ཇ་
ཚུལ་འགྱེད་བཅས་འཆག་མེད་ཇི་སྲིད་བསྟན་པ་རིན་པོ་ཆེ་གནས་ཀྱི་བར་བཙུགས་པའི་ཐོག །
འདུས་པ་རྒྱ་མཚོའི་ཐུགས་དམ་རྟེན་དུ་གཙུག་ལག་ཁང་གི་མཐོངས་སྐོར་ཁོར་ཡུག་ཏུ་གོས་གཞི་
དཀར་ལ་སྨན་བླ་བདེ་གཤེགས་བརྒྱུད། ཕྱོགས་བཅུའི་སངས་རྒྱས་རྒྱལ་བ་འོད་དཔག་མེད་ཉེ་
སྲས་བརྒྱད་དང་བཅས་པ། ཐུབ་པ་གནས་བརྟན་བཅུ་དྲུག་འཁོར་བཅས། དུས་གསུམ་སངས་
རྒྱས། གསང་བདག ། རྟ་མགྲིན། མི་གཡོ་མགོན་པོ་བཅས་ཀྱི་སྣང་བརྙན་ཚོན་བཀྲ་ཐང་
323



གཟུགས་གྲ་མཚུངས་ཁྱད་གོས་ཀྱི་གོང་ལྡན། མཆོད་རྫས་བཟང་གོས་ཚོས་ཁ་སྣ་ཚོགས་ཀྱི་རྒྱལ་
མཚན་དང་ཕྱེ་ཕུར་ཆ་གཉིས། འཕན་ཆ་གཉིས་སོགས་ཀྱིས་ཚར་དུ་དངར་བ་བྱས་པའི་ཐོག །
རིག་གྲོལ་གྱི་ཡོན་ཏན་གཉིས་དང་ལྡན་པའི་འདུས་པ་རྒྱ་མཚོའི་ཚོགས་དབུར་ཕྱིན་ཏེ་འདུས་པའི་
སྡེ་དང་ལྷན་ཅིག་ཆོས་སྤྱོད་བསྔོ་སྨོན་གྱི་རྒྱས་འདེབས་དང་། དགེ་འདུན་ཉིས་སྟོང་བརྒྱད་བརྒྱ་
བརྒལ་བར་འགྱེད་བསོད་བཏགས་རེ། དངུལ་ཞོ་གསུམ་རེ། བསྔོ་རྟེན་རྣམ་གཞག་སོགས་དང་།
ཆོས་ཐོག་དེ་ཁའི་རིང་རི་ཁྲོད་ཁག་གི་དགེ་སློང་རྣམས་དང་བཅས་པར་སྒྲུབ་ཐབས་རྒྱ་མཚོའི་རྗེས་
གནང་གི་འཕྲོ་ཡོངས་རྫོགས་ཕུལ་བས་མཚོན་ཆོས་དང་ཟང་ཟིང་གི་སྒོ་ནས་དགྱེས་པ་བསྐྱེད།
འདི་སྐབས་གཅེན་ལུང་ཆོས་རྗེ་བསོད་ནམས་དཔལ་བཟང་གིས་ཀྱང་རིང་འཚོའི་མཎྜལ་རྟེན་
འབྱུང་གི་སྟེར་ཆ་དཔངས་མཐོ་བ་དང་། འདུས་སྡེར་མང་འགྱེད་བཅས་པའི་བསྙེན་བཀུར་བླ་
མེད་བྱུང་ཞིང་། ཟླ་བ་དྲུག་པའི་ཚེས་བཞི་ལ་མཆོད་ཁང་རྣམས་སུ་སྣ་ལྔའི་མཆོད་པ་དང་།
ཕྱོགས་མཐའི་དགོན་ཁག་རི་ཁྲོད་ཀྱི་སྡེ་དང་བཅས་པར་དབྱར་གནས་ཀྱི་མང་འགྱེད་སྔར་རྒྱུན་
ལྟར་གཏོང་བའི་སྟ་གོན་བྱས། ཚེས་བཅོ་ལྔ་ལ་འདུས་པ་རྒྱ་མཚོས་དབྱར་གནས་པའི་སྦྱོར་བ་
མཛད་ཅིང་ཕྱི་ཉིན་དངོས་གཞི་ཚུགས་པར་ཞབས་ཏོག་སྔར་རྒྱུན་བཞིན་དང་། ཟླ་བ་བདུན་པའི་
ཚེས་བཅུ་གཉིས་ལ་ཤར་རྩེ་ཞལ་སྔ་ནས་བློ་བཟང་རིག་གྲོལ་དཔོན་སློབ་བཅོ་ལྔ་སྐོར་ལ་ཆོས་རྒྱལ་
ཕྱི་སྒྲུབ་དང་། དཔལ་མགོན་ཞལ་བཞི་པ། ཕྱག་རྡོར་གོས་སྔོན་ཅན། རྣམ་སྲས་ཞི་བ་བདེ་བྱེད་
སེར་པོ་ལྷ་དགུ། ཚེ་རྟ་ཟུང་འབྲེལ་གྱི་རྗེས་གནང་རྣམས་ཕུལ་ནས་དབང་ཕྱོགས་གོང་མ་རྒྱལ་
པོའི་རྒྱལ་ཁབ་ཏུ་འབྱོན་པའི་སྟ་གོན་བྱས། འདི་སྐབས་ཉེ་འཁོར་བ་དགེ་ལེགས་ཚེ་བརྟན་གྱིས་
ངོས་ཀྱི་རིང་འཚོར་དམིགས་གཅེན་ལུང་མཁའ་སྤྱོད་དུ་རྡུལ་ཚོན་ལ་བརྟེན་པའི་ཚེ་ཆོག་སྒྲུབ་
མཆོད་གསར་འཛུགས་བྱས་པའི་འཕན་སྐོར་རྒྱབ་ཡིག་དགོས་ཚུལ་ཀྱང་བརྩམས་ཤིང་། གོང་མ་
ཆེན་པོའི་གསེར་ཡིག་མི་སྣ་དང་། ་སེ་ཆེན་ཐའི་ཇི། མཚོ་སྔོན་དཔོན་ཁག་སོ་སོའི་མི་སྣ་བཅས་
འབྱོར་ཞིང་། དེ་མཐུན་ཨོའི་རོད་ནས་རྫོ་རིག་ཐུ་ཧོང་ཐའི་ཇིའི་འཚམས་འདྲིའི་མི་སྣ་རྣམས་
ཀྱང་འབྱོར་བ་སོ་སོ་ནས་བདོག་པའི་སྐྱེས་བཟང་པོ་དང་འདུས་སྡེར་མང་འགྱེད་བཅས་བྱུང་
ཞིང་། གནམ་གང་ལ་ནོམ་ཇི་ཐའི་ཇིའི་བང་ཕྱིན་སོགས་མང་པོར་བསྙེན་གནས་ཀྱི་སྡོམ་པ་ཕོག་
ཟླ་བ་དགུ་པའི་ཚེས་བདུན་ལ་རྒྱ་ནག་གི་མི་སྣ་དང་། སེ་ཆེན་ཐའི་ཇི། མཚོ་སྔོན་དཔོན་ཁག་གི་
མི་སྣ་བཅས་རྒྱུ་སོག་སུམ་བརྒྱ་སྐོར་ལ་ཚེ་རྟ་ཟུང་འབྲེལ་དང་། ཚེས་བརྒྱད་ལ་སེ་ཆེན་ཐའི་ཇི་
324



དང་བྱང་པ་ཡོན་བདག་རྣམས་ཀྱི་བང་ཕྱིན་མང་པོར་བསྙེན་གནས་ཡན་ལག་བརྒྱད་པའི་སྡོམ་པ་
དང་། ཚེས་བཅུ་ལ་ཆེ་ཆེན་ཐའི་ཇིར་མགོན་པོ་བར་གཅོད་ཀུན་སེལ་གྱི་རྗེས་གནང་སོགས་
དགོས་ཚུལ་བཞིན་ཕུལ། ཚེས་བཅོ་ལྔའི་ཉིན་རྗོན་ཀར་བན་མ་ཤི་གི་སོགས་སུམ་ཅུ་སྐོར་ལ་དགེ་
བསྙེན་གྱི་སྡོམ་པ་དང་ཕྱི་ཉིན་འཇམ་དབྱངས་དཀར་པོ་དང་། དམར་སེར་གྱི་རྗེས་གནང་དགོས་
ཚུལ་ལྟར་བགྱིས་ཏེ། མི་སྣ་སོ་སོར་འཚམས་འདྲིའི་ལན་དང་དངོས་པོའི་སྟེར་ཆ་སོགས་ཆོས་དང་
ཟང་ཟིང་གི་སྒོ་ནས་མགུ་བར་བྱས། དབེན་ས་ཆོས་ཀྱི་ཕོ་བྲང་། གངས་ཅན་ཆོས་འཕེལ། སུད་
རྒྱུད། རྒྱལ་ཆེན་རྩེ་ཆོས་འཁོར་བདེ་ཆེན་རྣམས་སུ་ཟླ་སྐོར་ས་ཙྪ་འདེབས་པ་མཛད་པར་རྒྱུན་
པའི་ཞབས་ཏོག་དང་ཉིན་ལྟར་མཆོད་པ་སྣ་ལྔ། ཡོན་བཅས་ཀྱིས་རི་མོར་བྱས། ཚེས་བཅུ་
དགུའི་ཉིན་གཟུགས་གཞིའི་འཕྲོད་རྟེན་དུ་ཤངས་རྒྱུ་ཚོའི་ཆུ་ཚན་ལ་རྟ་ཁ་བསྒྱུར་བའི་ཕར་ཕྱིར་སྐུ་
སྐྱེ་བློ་བཟང་བསྟན་པའི་རྒྱལ་མཚན་དང་། གདུང་རྒྱུད་བློ་བཟང་དགེ་ལེགས་གཉིས་ནས་ལུག་གི་
གདོང་དང་འཁོལ་མ་གཉིས་སུ་སྟོན་མོ་སོགས་གཞིས་ལེན་བཟང་པོ་རིང་འཚོའི་མཎྜལ་རྟེན་
འབྱུང་གི་ཚན་གྲངས་བཅས་པ་སོ་སོ་ནས་བྱུང་། ཤངས་ཁུལ་སེར་སྐྱ་དུ་མར་ངོས་འཕྲད་དགོས་
ཚུལ་བྱུང་ཡང་འབྲུམ་དོགས་ཀྱིས་འདོད་པ་ལྟར་བསྒྲུབས་མ་བདེ་རུང་། ཕར་ཕྱིར་སེར་འཕྲེང་།
གཞས་བྲོ་སོགས་འདུག་པའི་དགོན་ཁག་རྣམས་ལ་མང་འགྱེད་བསྔོ་རྟེན་རྣམ་གཞག་བཅས་དང་།
སྐྱ་བོ་གཞས་བྲོ་པའི་ཚོགས་ལ་སྟེར་ཆ་བསྟབས་ཏེ་ཆོས་གྲྭ་ཆེན་པོར་སླེབས། འདི་སྐབས་ཆོས་གྲྭ་
ཆེན་པོ་འདི་ཁའི་རྒྱུད་པ་གྲྭ་ཚང་གི་འབོལ་གྲུམ་གསར་བཟོ་བྱས་པའི་ཞལ་དྲོ་དང་། བསྟན་པ་སྤྱི་
སྒེར་གྱི་རིམ་གྲོར་ཆོས་སྲུངས་རྒྱ་མཚོའི་བསྐང་གསོ་གཏོར་བཟློག་སོགས་མཛད་པའི་ཡོན་དུ་ཁ་
བཏགས། དངུལ་ཞོ་གསུམ་རེ། བསྔོ་རྟེན་རྣམ་གཞག །སྤྱན་གཟིགས་མདའ་དར་ཚོན་སྣ་ལྔས་
བརྒྱན་པ་བཅས་ཕུལ། ལོ་འདི་ནང་དུ་འདི་ཁའི་མཚན་ཉིད་པ་གསུམ་དང་། གསེར་མདོག་
ཅན་པ་སོགས་གྲྭ་པ་དྲུག་གིས། སྤྱི་དོན་རིགས་རྒྱན་དང་། རྣམ་འགྲེལ་ལེའུ་བཞིའི་ཐལ་འཕྲེང་།
བྱམས་ཆོས་སྡེ་ལྔ། མཁས་གྲུབ་ཐམས་ཅད་མཁྱེན་པས་མཛད་པའི་དུས་ཀྱི་འཁོར་ལོའི་ཆོ་ག་
དགོངས་པ་རབ་གསལ་རྣམས་ཀྱི་རྒྱུགས་བྱུང་བར་སྟེར་ཆ་བསྟབས། འབྲོང་རྩེ་པ་དང་། བཀྲ་
ཤིས་རྩེ་པའི་སྲས་སོགས་བོད་སོག་བརྒྱ་དང་རེ་དྲུག་ལ་དགེ་ཚུལ་དང་། འབྲོང་རྩེ་པའི་སྲས་མོ།
ལྷོ་བྲག་པ་སོགས་བཅུ་བདུན་ལ་དགེ་ཚུལ་མའི་སྡོམ་པ། འོད་མཆོག་སྤྲུལ་སྐུ་སོགས་ཕྱོགས་མཐའ་
དག་ནས་བསྙེན་རྫོགས་ཀྱི་སྡོམ་པ་དོན་གཉེར་གྱིས་འདུས་པ་བརྒྱ་ཕྲག་གཉིས་བརྒལ་ཙམ་བྱུང་བ་
325



རྣམས་སྡོམ་པའི་གནས་སོ་སོར་བཀོད་ཅིང་། གཙོ་བོར་བསྙེན་སྒྲུབ་སོགས་ལ་བརྩོན་པ་མི་དམན་
པར་བྱས་པས་དགེ་སྦྱོར་གོང་འཕེལ་བྱུང་། གཞན་ཡང་ཆོས་གྲྭ་ཆེན་པོ་འདིས་མཚོན་དགོན་ཁག་
དུ་མའི་དགེ་འདུན་བཞི་ཁྲི་ལྔ་སྟོང་བརྒལ་བར་མང་ཇ་གསུམ་རེའི་ཐོག་དངོས་པོ་སྣ་ཚོགས་ཀྱི་
འགྱེད། བསྔོ་རྟེན་རྣམ་གཞག་དང་བཅས་པ་དང་། རོང་བྱམས་ཆེན། ཁྲོ་ཕུའི་བྱམས་ཆེན།
ཆོས་འཁོར་ལྷུན་པོའི་བྱམས་པ་གསུང་བྱོན། དངུལ་ཆུའི་རྒྱལ་སྲས་རིན་པོ་ཆེའི་སྐུ་བརྙན།
གཟར་བྱང་ཕུག་ཇོ་བོ། ས་སྐྱའི་ལྷ་ཁང་ཆེན་མོ། གནས་རྙིང་། སྣར་ཐང་། ཞ་ལུ་རི་མཐིལ་
སོགས་ཀྱི་སྐུ་གསུང་ཐུགས་རྟེན་རྣམས་ལ་མཆོད་པ་སྣ་ལྔ། སྙན་དར་ཁ་བཏགས་ཆེ་ལེགས་ལྔ་
བཅུ་སྐོར། དར་ཆེན་དྲུག་ཅུ་རེ་བཞི་སོགས་དངོས་བཤམས་ཡིད་སྤྲུལ་གྱིས་མཆོད་པ་དང་།
གཞན་ཡང་ཁའུ་སྐྱེ་ལྷས། ཇོ་བོ་གངས་དཀར། ཇོ་མོ་ནགས་རྒྱལ། གནོད་སྦྱིན་གང་བཟང་
སོགས་གནས་རི་གྲགས་ཆེ་བ་རྣམས་སུ་དར་ཆེན་དྲུག་ཅུ་རེ་གསུམ་བཙུགས་ཤིང་། འདི་སྐབས་
མཚམས་ཀྱི་བཅད་རྒྱུའི་སྟབས་དུས་གཏོར་བསྐང་གསོ། དགའ་སྟོན། སྤྱི་སྐྱུར། སྨོན་ལམ་
སོགས་ཀྱི་ཚོགས་དབུར་འགྲོ་མ་བདེ་ཡང་། ཟླ་བ་བཅུ་གཉིས་པའི་ཉེར་གཉིས་ནས་དུས་གཏོར་
བསྐང་གསོ་ཚུགས་པར་ཞབས་ཏོག་ཀོན་《 ཡོན་》སོགས་སྔར་ལས་འབར་བ་དང་། འགལ་བ་
ཞེས་པ་ས་མོ་གླང་ལོ་གསར་དུ་བཞད་པའི་ཚེས་གཏོར་མཆོད་པ་དང་མགྲོན་རྣམས་ལ་དགའ་སྟོན་
བཟང་པོ་བསྟབས་ཤིང་། སྨོན་ལམ་སྐབས་འདུས་ཚོགས་ལ་བསྙེན་བཀུར་ཕུན་སུམ་ཚོགས་པའི་
ངོས་སྨོན་ལམ་གོང་འཕེལ་བྱུང་ཞེས་གླེང་། འདི་དག་གི་སྐབས་སྔ་ཕྱིར་བདག་ཉིད་ཀྱིས་ཀྱང་
མཚམས་ཁོངས་སུ་ཐོས་བསམ་སྒོམ་གསུམ་བསྙེན་སྒྲུབ་སོགས་ལ་བརྩོན་པ་ཡང་དག་དང་། བཅུ་
གསུམ་དུས་མཆོད་ཀྱི་མང་འགྱེད་ཀྱང་སྔར་ལྟར་རྫོང་སྟའི་བཀོད་པ་བྱས། འདི་སྐབས་ནས་
བཟུངས་རིམ་གྱིས་སྤྱི་སྒེར་གྱི་རིམ་གྲོར་དམིགས་གངས་ཅན་ཆོས་འཕེལ། དབེན་ས་ཆོས་ཀྱི་ཕོ་
བྲང་། དགའ་ལྡན་རབ་རྒྱས། ཉུག་ཆོས་འཁོར་གླིང་། སྲད་རྒྱུད། རྒྱལ་ཆེན་རྩེ་ཆོས་སྡེ་རྣམས་
སུ་ཟླ་སྐོར་གསུང་སྒྲོགས་དང་། ཟླ་སྐོར་རེ་བྲུལ་གཏོར། སྒྲུབ་སྡེ་ཆེ་ཁ་གསུམ་དུ་ཟླ་བ་གཉིས་རེའི་
རིང་ཐུགས་རྗེ་ཆེན་པོ་བཅུ་གཅིག་ཞལ་གྱི་ཆོ་ག་དང་། སྙིང་པོ་གཟུངས་རིང་གི་བཟླས་པ།
སྔགས་གྲྭར་རྟོག་བདུན་སོགས་གཤིན་རྗེའི་གཤེད་ཀྱི་ཆོས་སྐོར། ཚོ་བསྡུས་བརྒྱ་ཁག་ལན་མང་གི་
བཀའ་བསྟན་གསུང་སྒྲོགས། ཞ་ལུ་རི་མཐིལ། གསེར་མདོག་ཅན། མཚན་སྒྲོགས། སྣར་ཐང་།
ཐར་བ་ཆོས་སྡེ། མདངས་ཆེན། སྤོས་ཁང་ཚོགས་པ། ཐུབ་བསྟན་རྣམ་རྒྱལ་རྣམས་སུ།
326



འཇམ་དཔལ་མཚན་བརྗོད་དང་། ཤེར་སྙིང་གྲངས་གསོག་བཅས་མཛད་པར་མཆོད་གཏོར།
ཇ་ཐུག །ཡོན་སོགས་ཀྱིས་གུས་མཆོད་བགྱིས། ཐུབ་པའི་དབང་པོས་བཀའ་དང་པོ་བདེན་པ་
བཞིའི་ཆོས་ཀྱི་འཁོར་ལོ་བསྐོར་བའི་དུས་བཟང་པོའི་ཉིན་མཆོད་ཁང་བདེ་བ་ཅན་དུ་རྟེན་རྣམས་
གསར་བསྒྲིགས་བགྱིས་པར། གཙོ་བོ་བཅོམ་ལྡན་འདས་འོད་དཔག་ཏུ་མེད་པའི་སྣང་བརྙན་
བཀྲ་ཤིས་ལི་མ་འཕགས་ཡུལ་དབུས་ཀྱི་བཟོ་རྒྱུན་ལ་འགྲན་པ་བལྟ་བས་མི་ངོམས་པ། ཕྱག་
གཉིས་མཉམ་གཞག་གི་ཕྱག་རྒྱའི་སྟེང་དུ་ལྷུང་བཟེད་འབྲུ་བཅུད་རིན་པོ་ཆེས་གང་བས་མཚན་པ།
མུ་ཏིག་དང་བྱུ་རུའི་མགུལ་ཤལ་རིན་པོ་ཆེ་དུ་མའི་ཛར་འདོགས་ཅན། ན་བཟའ་ཕུན་སུམ་
ཚོགས་པའི་གོས་ལ་བཅོམ་ལྡན་འདས་རྣམ་པར་སྣང་མཛད་དང་། བསྐལ་པ་བཟང་པོའི་རྣམ་
འདྲེན་སྟོང་། རྒྱལ་ཆེན་བཞི་དང་བཅས་པའི་སྣང་བརྙན་སེ་ཧུ་མ། ཧོར་ཇུས་ཀྱི་སྣམ་སྦྱར་དང་
གོས་བཟང་སྒྲིགས་ཀྱི་འཇའ་ཅན་སྨོན་ཚིག་རྩོམ་ཡིག་གིས་སྤ་བ། གསེར་ཟངས་ཀྱི་ཁྲི་མཐོངས་སུ་
བཟང་གཡུའི་འཁོར་ལོ་གཟུགས་བཀྲ་བ་དང་། གསེར་ཟངས་ཀྱི་རྒྱབ་ཡོལ་བྱང་ཆུབ་ཤིང་གི་ཡལ་
འདབ་རྒྱས་པའི་འཛོམ་རྣམས་སུ་བཟང་གཡུའི་པད་འདབ་སྣ་ཚོགས་བདུན། མུ་ཏིག་བྱིའུ་སྒོར་
ཙམ་གཉིས་ཀྱིས་མཚོན་བྱུ་རུ་ཆེ་འབྲིང་ཤེལ་རིགས་སོགས་མང་པོས་བརྒྱན་པ། རྟེན་གཙོའི་
གཡས་གཡོན་གྱི་འཕགས་པ་སྤྱན་རས་གཟིགས་དང་མཐུ་ཆེན་ཐོབ་གཉིས་ཀྱི་སྐུའི་དབུ་རྒྱན།
སྙན་རྒྱན། མགུལ་རྒྱན། ཕྱག་ཞབས་ཀྱི་རྒྱུན་སོགས་ལ་བཟང་གཡུའི་ཕྲ་དང་། འོད་ཀོར་
གཉིས་ལ་པད་འདབ་པད་སྒོར་རེ། གཞན་སེམས་དཔའ་རྣམས་ཀྱི་འོད་ཀོར་ལ་ཡང་པད་འདབ་
གཡུ་དྲུག་དམར་སོགས་ཀྱིས་སྤྲས་པ་དང་། ཐུབ་པའི་དབང་བོའི་སྐུ་བརྙན་གྱི་དབུ་རྒྱན་ལ་
བཟང་གཡུའི་ཕྲ་དང་། སེང་ཁྲི། སྣ་དྲུག་རྒྱུན་གྱི་རྒྱབ་ཡོལ་ལ་གཡུ། བྱུ་རུ། མུ་ཏིག །རིན་པོ་
ཆེ་རྒྱུ་བ་སོགས་རྒྱན་དུ་མས་སྤྲས་པ། མཆོག་ཟུང་དང་། གནས་བརྟན་བཅུ་དྲུག ། དྷརྨ་ཏ།
སྦྱིན་བདག་སོགས་ཀྱི་སྣང་བརྙན་རྒྱ་ནག་ལུགས་བཟོ་བཀོད་ཕུན་སུམ་ཚོགས་པ། ཛཱི་ཧཱུཾ་ལས་གྲུབ་
པའི་སྨན་པའི་རྒྱལ་པོའི་སྣང་བརྙན་སེང་ཁྲི་སྣ་དྲུག་རྒྱན་གྱི་རྒྱབ་ཡོལ། ནོར་བུའི་རིགས་མཐེབ་
མགོ་ཙམ་གྱིས་གཙོས་རིན་ཆེན་དུ་མའི་རྒྱན་གྱིས་མཛེས་པ་བཅས་བདེ་བར་གཤེགས་པ་བརྒྱད་ཀྱི་
སྣང་བརྙན་ངོ་མཚར་བ། རྟེན་གྱི་གཙོ་བོ་བཅོམ་ལྡན་འདས་འོད་དཔག་ཏུ་མེད་པའི་ལུགས་ཕུད་
དུ་བཞེངས་པ་མགོན་པོ་ཚེ་དཔག་མེད་དང་། ཚོགས་ཁྲོའི་ལུགས་ཕུད་མཉམ་མེད་ཤཱཀྱའི་རྒྱལ་
པོའི་སྣང་བརྙན་འཇའ་ཚུགས་ངོ་མཚར་ཅན། གཞན་ཡང་བླ་མ་སངས་རྒྱས་བྱང་སེམས་ཀྱི་སྐུ་
327



བརྙན་བྱོན་ལེགས་བྱིན་རླབས་ཀྱི་གཟི་འོད་འབར་བ་དུ་མའི་ཁྲི་འོད་སོགས་ལ་གཡུ། བྱུ་རུ། མུ་
ཏིག་སོགས་ཀྱིས་བརྒྱན་པ། ལྡེབས་ཞལ་གྱི་ངོས་ལ་དེ་བཞིན་གཤེགས་པའི་འཕེལ་གདུང་དང་
གནས་རྙིང་རྟེན་འདམ་སོགས་བྱིན་རྟེན་ཁུངས་བཙུན་བསམ་གྱིས་མི་ཁྱབ་པའི་རྟེན་འདམ་
བྱུགས་པའི་གཞིར། བྲིས་པ་དབུ་མཛད་མཁོས་ཁང་པ་བློ་བཟང་ནོར་བུ་དང་། སྨན་ཐང་པ།
གདུང་རྒྱུད་བློ་བཟང་ཚེ་དབང་། བློ་བཟང་ཚེ་རིང་རྣམས་ཀྱིས་སོར་མོའི་འཕྲུལ་གྱིས་བསྐྲུན་པའི་
ལྡེབས་བྲིས་སུ་བདེ་བ་ཅན་དང་། དགའ་ལྡན། ཀུན་གཟིགས། ཕྱོགས་བཅུའི་སངས་རྒྱས་
རྣམས་ཀྱི་ཞིང་བཀོད། སྔོན་འཕགས་པ་འཇམ་དཔལ་འཁོར་ལོས་བསྒྱུར་བའི་རྒྱལ་པོ་ནམ་
མཁའ་ཞེས་པར་གྱུར་དུས། དེ་བཞིན་གཤེགས་པ་འབྲུག་སྒྲའི་དབྱངས་ཀྱི་རྒྱལ་པོའི་དྲུང་དུ་
ཐུགས་བསྐྱེད་པ། དམིགས་པའི་འདུ་ཤེས་ཅན་གྱི་བྱང་སེམས་ལྔ་ཐབས་མཁས་ཀྱིས་མཚན་
འཛིན་དམིགས་གཏད་ལས་གྲོལ་བ། མ་སྐྱེས་དགྲའི་འགྱོད་པ་བསལ་པ། དགེ་སློང་ཆོས་ཀྱི་རྒྱལ་
མཚན་དུ་གྱུར་དུས་རྒྱལ་སྲས་སྟོང་གི་ཐུགས་བསྐྱེད་པ། རྒྱལ་བ་དབང་པོའི་ཏོག་གིས་འཕགས་པ་
འཇམ་དཔལ་ལ་སོགས་པ་འཁོར་ཚོགས་བསམ་གྱིས་མི་ཁྱབ་པའི་དབུས་སུ་ཟབ་མོ་དབུ་མའི་ལམ་
དང་འབྲེལ་བའི་རྡོ་རྗེའི་ཐེག་པ་མཐའ་འཁོབ་ཏུ་རྒྱས་པར་བྱེད་པ་དེ་ནི་བྱང་ཆུབ་སེམས་དཔའ་
རྣམས་ཀྱི་རབ་དང་ཕུལ་དུ་གྱུར་པའོ། ཞེས་བསྔགས་པ་བརྗོད་པའི་ཚེ་རྗེ་བདག་ཉིད་ཆེན་པོ་
དེའི་འཁོར་ན་ཡོད་པས་བཞེངས་ཏེ། བདག་གིས་དེ་བཞིན་དུ་བྱའོ་ཞེས་དམ་བཅས་ཕན། ཁྱོད་
ནི་བྱང་ཆུབ་སེམས་དཔའ་སྙིང་སྟོབས་མཆོག་གོ །ཞེས་བསྔགས་པའི་ཚུལ། རྗེ་བཙུན་འཇམ་
པའི་དབྱངས་ལ་རྒྱན་དྲུག་མཆོག་གཉིས་དང་། འཁོར་དག་པ་རྣམ་བརྒྱད་ཀྱིས་བསྐོར་བ། སྔོན་
ཙི་ནའི་རྒྱལ་པོ་འཕགས་པ་འཇམ་དཔལ་གྱི་སྤྲུལ་པ་ཐང་ཇུས། འཕགས་པའི་གནས་བརྟན་བཅུ་
དྲུག་ལ་རྒྱལ་ཁབ་ཆེན་པོར་དབྱར་གནས་པར་གསོལ་བ་བཏབ་སྟེ་ཧྭ་ཤང་སྤྱན་འདྲེན་པར་
མངགས་པར་རྫུ་འཕྲུལ་གྱིས་ཆུ་གཏེར་ཆེན་པོའི་ངོས་ལ་བྱོན་པའི་བཀོད་པ་ཆུ་འབྱམས་མར་
གྲགས་པ་གཞན་ཡང་རིགས་གསུམ་མགོན་པོ། མི་གཡོ་བ། རྟ་མགྲིན་སོགས་ཀྱི་བྲིས་སྐུ་ངོ་
མཚར་རྨད་དུ་བྱུང་བ་ཡེ་ཤེས་པ་མངོན་སུམ་བཞུགས་པ་རྣམས་ཀྱིས་མཚོན་རྟེན་བརྟེན་པ་མཆོད་
པའི་ཉེར་སྤྱད་དང་བཅས་པ་རྣམས་ཀྱི་གཉེར་གཏད་དུ། ཆོས་སྐྱོང་དྲེགས་པ་ལྕམ་སྲིང་འཁོར་
བཅས་ཀྱི་སྣང་བརྙན་ཕོ་བྲང་དང་བཅས་པ་བརྗིད་རྔམས་ཅན་ཙནྡན་དམར་པོ་ལས་གྲུབ་པ་
བསོད་ནམས་ཀྱི་ཞིང་མཆོག་དམ་པར་བཀོད་པ་རྣམས་ཀྱི་དྲུང་དུ། གསེར་དངུལ་གྱི་མཎྜལ་
328



སོགས་སྤྱད་པ་སྣ་ཚོགས་དང་། མ་ཎ་ཧོ། གཡང་ཊི། བྱུ་རུ། ཤེལ་རིགས་སྣ་ཚོགས། སྤོས་
ཤེལ། བསེ་རུའི་རྭ། དཀར་ཡོལ་ཁྲེ་རྡོ། ཧོར་དཀར། གན་དཀར་སོགས་ཡུལ་གྲུ་སྣ་ཚོགས་
ནས་ཐོན་པའི་སྤྱད་པ་བཟོ་བཀོད་མི་འདྲ་བ་དུ་མ་དང་རྒྱའི་སྦུག་སིལ་སོགས་མཆོད་རྫས་ཀྱི་བྲེ་
བྲག་དུ་མ། གཞན་ཡང་གཙོ་བོའི་དབུ་ཐོག་ཏུ་ཧོར་གོས་མངགས་བཏགས་ལུ་ཁྲ། གཡས་གཡོན་
དུ་བུམ་སྟན་མ་ལེབ་སྒྲིགས། ལྷོར་བཀྲལ་བཏགས་བཟང་པོ་ཞེ་གཅིག་དང་། སྒྲོག་གདུང་ལ་ལེ་
བརྒན་བཅས་བཟང་གོས་ཀྱི་ཐོག་ཡོལ་བརྫིབས་ཁེབས། ཕྱིའི་སྒོ་ཚུགས་ཀྱི་ཐོད་ཏལ་རྒྱུགས་ལ་
རིན་པོ་ཆེའི་དྲ་བ་དྲ་ཕྱེད་དང་། འཕན་གཞི་གསེར་ཟངས་ལ་གཡུ། བྱུ་རུ། མུ་ཏིག་སོགས་སྣ་
ཚོགས་ཀྱི་ཕྲ་ཚོམ་དྲ་བ་དྲ་ཕྱེད་ཀྱི་རྣམ་པར་འཕན་མགོ་གཡུའི་ཅུ་པར་གཟུགས་ལག་ནས་མེ་ཏོག་
འཕྱང་བ་དང་མཐའ་སྐོར་སོགས་རིན་པོ་ཆེ་དུ་མ་ལས་གྲུབ་པའི་འཕན་ཚ། གོས་ཕྲུག་སྔ་སངས་
ཐོག་མུ་ཏིག །ཐ་ན། བྱུ་རུ་བཅས་པའི་དྲ་བ་དྲ་ཕྱེད་དང་འཕན་མགོ་སྦ་ལེ་གཟུགས་ཀྱི་མཐོངས་
སུ་གསེར་ཟངས་ཀྱི་ནོར་བུ་འབར་གཟུགས་གཡུ་ཕྲ་སོགས་ཡོད་པའི་འཕན་ཆ། བཟང་གོས་ཚོས་
ཁ་སྣ་ཚོགས་ཀྱི་སྦ་ལེ་བརྩེགས་ཆ་གཉིས། ཉིན་མཚན་ཁོར་ཡུག་སྣང་གསལ་སྤོར་སྣོད་རག་ཚ་
གསེར་ཅན་ལ་ཤེལ་རིགས་སྣ་ཚོགས་ཀྱི་ཕྲ་བཀོད་པའི་མཆོད་ཀོང་གསུམ་བཅས་ཀུན་ཏུ་བཟང་
པོའི་མཆོད་སྤྲིན་ལ་འགྲན་པ་ལྟ་བུའི་བཀོད་པ་ངོ་མཚར་བས་མཛེས་པར་བྱས། །
ན་མོ་གུ་རུ་བུདྡྷཱ་པ་དྷིས་ཏྭཱ་ཡ། མཁའ་མཉམ་འགྲོ་བ་ཀུན་གྱི་མ་འདྲིས་པའི། །མཛའ་
བཤེས་བླ་ན་མ་མཆིས་སྟོབས་བཅུ་པ། །དབྱེར་མེད་བསྟན་པའི་རྩ་ལག་ཚོང་ཁ་པའི། །ཞབས་
ཀྱི་པདྨོ་རྣམ་ཀུན་སྤྱི་བོས་བསྟེན། །བདག་ལ་ཡུལ་ཕྱོགས་མ་ལུས་མཐའ་དག་ནས། །མོས་པའི་
མཆོག་དམན་བར་མའི་ཚོགས་རྣམས་ཀྱིས། །རབ་ཏུ་དད་པའི་ཞིང་ས་གཤེན་པོ་ལས། །ཐོན་
པའི་འདོད་ཡོན་དཔག་བསམ་ལོ་འབྲས་འཕེལ། ། ཚེ་རབས་སྔོན་ནས་བླ་མ་དཀོན་མཆོག་
དང༌། །ཕ་མ་ནད་པ་ལ་སོགས་ཞིང་བཟང་ལ། །ང་རྒྱལ་སྤངས་པའི་གུས་མཆོད་ལྷུར་བླངས་
ཤིང་། །དབུལ་ཕོངས་སྦྱིན་བྱའི་ཡུལ་ལ་སྦྱིན་བཏང་བས། །ལས་འབྲས་སླུ་མེད་རྣམ་སྨིན་དཀར་
པོར་ངེས། །འོན་ཀྱང་ཚངས་པ་བརྒྱ་བྱིན་འདོད་ཁམས་ལ། །དབང་བསྒྱུར་བདག་པོ་འཁོར་
ལོས་བསྒྱུར་རྒྱལ་སོགས། །སྲིད་པའི་ཕུན་ཚོགས་མཐའ་དག་རྩེར་སོན་ཀྱང༌། །སླར་ཉིད་དམྱལ་
མེ་བཟོད་དཀའི་མེས་བསྲེག་ཅིང་། །ཟང་ཟིང་བདུད་ཀྱི་གཡབ་མོའི་བསླུ་ཕྲིད་《 བྲིད་》ལ། །
ཡིད་བརྟན་མི་རུང་ཐུབ་པའི་རྣམ་ཐར་དང་། ། འགལ་བའི་སྟོབས་འབྱོར་དྲེགས་ལ་ཡིད་མ་
329



སྤྲོ། །དེས་ན་མཁོ་དགུའི་འབྱོར་པ་ལྷུར་ལེན་པའི། །ངང་ཚུལ་ཅན་ལ་འཕགས་པའི་ཚོགས་
རྣམས་ཀུན། ། སྙིང་རྗེར་གཟིགས་ནས་སྤྱན་ནས་ཆུ་འབབ་ཅིང་། ། ཆོས་མཐུན་མཁས་མང་
ཚོགས་ཀྱང་ཐུགས་ཁྲེལ་རྒྱུ། །ངོ་ཚ་གཏམ་ངན་བསླབ་ཁྲིམས་ཁྱད་བསད་ནས། །བསགས་པའི་
ཟས་ནོར་སྲིད་པའི་ཕུན་ཚོགས་ ཀྱིས། ནོར་འཛིན་ཁྱོན་ཁེངས་རྨུགས་འཛིན་ནོར་འགྲན་
ཡང་། །གཏད་མེད་འཁོར་བའི་རྒྱ་མཚོར་འཁྲིད་པར་ངེས། །དེས་ན་ཇོ་བོ་རྗེས་ལྷ་བྱང་ཆུབ་
འོད་ལ། བསོད་ནམས་ཟེར་བའི་འདུ་འཛི་དེ་ཡང་བར་ཆད་ཡིན་པས་སྤོངས། རྙེད་དང་བཀུར་
སྟི་བདུད་ཀྱི་ཞགས་པ་ཡིན་པས་སྲང་ཁའི་རྡོ་བཞིན་སྤོངས། བསྟོད་དང་གྲགས་པའི་ཚིག་རྣམས་
བསླུ་བྲིད་ཡིན་པས་མཆིལ་སྣབས་བཞིན་དུ་དོར། ད་ལྟའི་བདེ་སྐྱིད་སྙན་གསུམ་འཛོམ་ཡང་ཡུད་
ཙམ་ཡིན་པས་རྒྱབ་ཏུ་དོར། འདི་ལས་ཕྱི་མ་རིང་བས་ཕྱི་མའི་རྒྱགས་ཕྱེར་ནོར་རྣམས་གཏེར་དུ་
སྦོས་ཞེས་གསུངས། ཞེས་དེ་ལྟར་གསུངས་པ་ལྟར། དད་རྫས་གཤིན་རྫས་ཀྱི་འདོད་ཡོན་རྣམས་
ལ་ཆགས་མེད་ཆུད་མི་ཟ་བའི་ཕྱིར་སྐུ་གསུང་ཐུགས་ཀྱི་རྟེན་རྣམ་དག་བཞེངས་ན་སྙམ་པར།
འཕགས་པ་ཐོགས་མེད་ཀྱིས་བྱང་ས་ལས་ཀྱང་། དེ་བཞིན་གཤེགས་པའི་ཕྱིར་བྱང་ཆུབ་སེམས་
དཔས་དེ་བཞིན་གཤེགས་པའི་སྐུའམ། མཆོད་རྟེན་ནམ། གཙང་ཁང་ཕྱུར་བུའམ། གཙང་
ཁང་གཅིག་གམ། གཉིས་སམ། མང་པོ་ནས་བྱེ་བ་ཕྲག་འབུམ་གྱི་བར་དུ་ཅི་ནུས་ཅི་ལྕོགས་ཀྱིས་
བྱེད་དུ་འཇུག་པ་དེ་ཡང་། བྱང་ཆུབ་སེམས་དཔའི་དེ་བཞིན་གཤེགས་པ་རྣམས་ལ་མངོན་སུམ་
མ་ཡིན་པའི་མཆོད་པ་རྒྱ་ཆེན་པོ་བསོད་ནམས་ཚད་མེད་པའི་འབྲས་བུ་ཅན་ཚངས་པ་དུ་མའི་
བསོད་ནམས་ཀྱིས་ཡོངས་སུ་ཟིན་པ་ཡིན་ཏེ། དེས་བྱང་ཆུབ་སེམས་དཔའ་བསྐལ་པ་ཆེན་པོ།
བསྐལ་པ་དུ་མར་ཡང་ལོག་པར་ལྟུང་བར་འགྲོ་བར་མི་འགྱུར་ལ། གཞི་དེ་ལས་བླ་ན་མེད་པ་ཡང་
དག་རྫོགས་པའི་བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་མི་བྱེད་པར་ཡང་མི་འགྱུར་རོ་ཞེས་
གསུངས། ཏིང་ངེ་འཛིན་རྒྱལ་པོ་ལས། འཇིམ་པ་དང་ནི་དེ་བཞིན་རྡོ་བ་དང་། །ཤིང་ངམ་རི་
མོར་བྲིས་པའི་སྐུ་གཟུགས་དག །མཛེས་ཤིང་ཤིན་ཏུ་བལྟ་ན་སྡུག་པར་གྱིས། །རིང་པོར་མི་
ཐོགས་ཏིང་འཛིན་མཆོག་འདི་ཐོབ། ཅེས་གསུངས། དམ་ཆོས་པདྨ་དཀར་པོ་ལས། གང་ཞིག་
དེར་ནི་རིན་ཆེན་སྣ་བདུན་དང་། ། ལ་ལས་དེ་བཞིན་ཟངས་དང་ཁ་ར་ལས། །བདེ་བར་
གཤེགས་པ་རྣམས་ཀྱི་གཟུགས་བྱས་པ། །དེ་དག་ཐམས་ཅད་བྱང་ཆུབ་ཐོབ་པར་འགྱུར། །གང་
གིས་རྩིག་ངོས་གཟུགས་ཀྱི་རི་མོ་དག །བསོད་ནམས་རྒྱལ་མཚན་ཡོངས་སུ་རྫོགས་པའི་སྐུ། །
330



བདག་གིས་བྲིས་སམ་འབྲི་རུ་བཅུག་ཀྱང་རུང་། །དེ་དག་ཐམས་ཅད་བྱང་ཆུབ་ཐོབ་པར་འགྱུར།
ཞེས་དེ་ལྟར་ཕན་ཡོན་མཐའ་ཡས་གསུངས་པ་བཞིན། སྲིད་པའི་ཕུན་ཚོགས་སྙིང་པོ་མེད་རྟོགས་
ནས། །རང་གཞན་དོན་དུ་སྙིང་པོ་ལེན་ཕྱིར་ལས། །ཆེར་རློམ་སྙན་གྲགས་འཇིག་རྟེན་ཆོས་
བརྒྱད་ཀྱི། །འཆིང་བས་མ་བཅིངས་ལྷག་བསམ་རྣམ་དག་གིས། །སྔོན་མེད་གསར་བགྱིས་ལྷ་ཡི་
གཞལ་མེད་ཁང་། །ཚུགས་བཟང་རྣམ་འགྱུར་ངོ་མཚར་སྡོང་པོ་ལ། །ཞི་ཁྲོ་རབ་འབྱམས་བགྲང་
ཡས་ལོ་འདབ་རྒྱས། །མཚན་དང་དཔེ་བྱད་བཟང་པོའི་མེ་ཏོག་བཀྲ །སྣང་བརྙན་འབྲས་དུས་
བརྗིད་པའི་གཡུར་ཟ་ཞིང་། །ཡིད་ལ་འདོད་དགུ་སྩོལ་པའི་དཔག་བསམ་ཤིང་། །ལྷར་བཅས་
འགྲོ་བ་ཀུན་གྱི་ཉེར་འཚོ་རུ། །ལེགས་བསྒྲུབས་ལྗོངས་འདིར་རྨད་བྱུང་ངོ་མཚར་ཆེ། སྐུ་གསུང་
ཐུགས་ཀྱི་རྟེན་ལ་མཆོད་པ་ཕུལ་ན། དད་པའི་སྟོབས་བསྐྱེད་པའི་མདོ་ལས། ཕྱོགས་བཅུའི་རྡུལ་
སྙེད་ཀྱི་རང་སངས་རྒྱས་ལ་བསྐལ་པ་གངྒའི་བྱེ་སྙེད་དུ་ཟས་གོས་སྦྱར་བ་བས། སངས་རྒྱས་ཀྱི་སྐུ་
མཐོང་བ་མཚན་ཐོས་པ་བསོད་ནམས་ཆེ་ན། གང་སྐུ་བཞེངས་པ་དེ་ལ་མཆོད་པ་དང་བཀུར་སྟི་
བྱེད་པ་ལྟ་ཅི་སྨོས་པར་གསུངས་ལ། བཅོམ་ལྡན་འདས་ཀྱིས་ཀུན་དགའ་བོ། ཉི་ཚེ་བ་བྱེད་པ་ནི་
ཉི་ཚེ་བ་འགྲུབ། ཡོངས་སུ་རྫོགས་པ་བྱེད་པས་ཡོངས་སུ་རྫོགས་པ་འགྲུབ་ཅེས། སངས་རྒྱས་ཀྱི་
སྐུ་བཞེངས་བ། མཆོད་པ་སོགས་ལ་འབད་དགོས་པ་དང་། ཐ་མ་རྨི་ལམ་དུ་སངས་རྒྱས་མཆོད་
པར་རྨི་བའང་སངས་རྒྱས་འཐོབ་ན། སྐུ་མཆོད་པ་སོགས་ལྟ་ཅི་སྨོས། གཅིག་གི་རྒྱུ་རྐྱེན་ཐམས་
ཅད་ཚོགས་པའི་ས་བོན་བཏབ་ན། སྨྱུ་གུ་མི་འདོད་ཀྱང་སྐྱེ་བ་བཞིན་དུ། སངས་རྒྱས་མཆོད་ན་
འཁོར་བ་ཉིད་དུ་སྨོན་ལ། སངས་རྒྱས་ཉིད་དུ་མི་སྨོན་ཡང་འཚང་རྒྱའོ། །ཞེས་མདོ་གཞན་ནས་
ཀྱང་ཕན་ཡོན་མང་པོ་གསུངས་པ་ལྟར་ཆོས་གྲྭ་ཆེན་པོ་འདིའི་སྐུ་གསུང་ཐུགས་རྟེན་གྱིས་དབུས་
ཕྱོགས་མཐའ་དག་གི་རྟེན་གསུམ་རྣམས་ལ་དུས་དང་རྣམ་པ་ཐམས་ཅད་དུ་ཀུན་ཏུ་བཟང་པོའི་
མཆོད་པ་བསམ་གྱིས་མི་ཁྱབ་པ་རྣམ་པར་དག་པས་མཆོད། དགེ་འདུན་གྱི་སྡེ་ལ་བསྙེན་བཀུར་
བར་བསོད་ནམས་དཔག་ཏུ་མ་མཆིས་ཏེ། མདོ་ལས། ཕྱོགས་བཅུའི་སངས་རྒྱས་ཀྱི་ཞིང་གངྒཱའི་
ཀླུང་གི་བྱེ་མ་སྙེད་ཀྱི་སེམས་ཅན་ལ་བསྐལ་པ་གངྒའི་བྱེ་སྙེད་དུ་ཟས་གོས་ཐམས་ཅད་བྱིན་པ་བས།
དགེ་བསྙེན་ཅིག་ལ་ཟན་གཅིག་བྱིན་པ་བསོད་ནམས་ཆེ། དེ་བས་དགེ་ཚུལ། དེ་བས་དགེ་སློང་
གཅིག་ལ་བསོད་ནམས་ཆེ་བར་གསུངས་པ་ལྟར། ཆོས་གྲྭ་འདིས་མཚོན་པའི་དགེ་འདུན་ཁྲི་ཕྲག་
མང་པོར་བཀུར་སྟི་བླ་ན་མེད་པ་དུས་དང་རྣམ་པ་ཀུན་ཏུ་ཅི་འབྱོར་པའི་སྒོ་ནས་བསྒྲུབས།
331



མཁན་སློབ་ཀྱི་སྒོ་ནས་སོ་སོ་ཐར་བའི་སྡོམ་པ་ཕོག་པ་སོགས་དགེ་བའི་རྩ་བ་རྒྱ་ཆེན་པོ་བསྒྲུབས་ན་
རྒྱལ་བའི་བསྟན་པ་ལ་བྱ་བ་ཆེན་པོ་བྱས་པར་གསུངས་ཏེ། ལུང་གཞི་ལས། ཡང་དག་པར་
རྫོགས་པའི་སངས་རྒྱས་ཤཱཀྱ་ཐུབ་པས་ཀུན་དགའ་བོ། ཁྱོད་ཀྱིས་མཁན་པོ་དང་སློབ་དཔོན་དང་
བཅས། རབ་ཏུ་བྱུང་བ་དང་། བསྙེན་པར་རྫོགས་པ་བྱས་ན། ང་ལ་བྱ་བ་བྱས་སོ། །ཞེས་
གསུངས་པ་ལྟར། རབ་བྱུང༌། དགེ་ཚུལ་ཕ་མ། བསྙེན་པར་རྫོགས་པ་བཅས་ཡུལ་ཕྱོགས་ཀུན་
འདུས་ཕྱེད་ཉི་ཁྲི་ལ་ཉེ་བ་དང་། ཁྱིམ་པ་ལ་ཕན་གདགས་པ། བསྙེན་གནས་དང་དགེ་བསྙེན་ཕ་
མ་ཡང་ཁྲི་ཕྲག་མང་པོ་སོགས། བདག་ཅག་གི་སྟོན་པ་མཉམ་མེད་སྟོབས་བཅུ་མངའ་བའི་བསྟན་
པ་རིན་པོ་ཆེའི་ཞབས་ཏོག་བསྒྲུབས་པ་ཁོ་བོའི་སྤྱོད་ཚུལ་གྱི་རྩེར་སོན་པ་ཡིན་ནམ་སྙམ། རྣམ་
དཀར་འདིས་མཚོན་བདག་གཞན་སྐྱེ་འཕགས་ཀྱིས། །དུས་གསུམ་བསགས་པའི་དགེ་ཚོགས་ཅི་
མཆིས་པ། །ཐམས་ཅད་ཡིད་ཅན་འཁོར་བའི་སྡུག་བསྔལ་ལས། །གྲོལ་ཏེ་བྱང་ཆུབ་ཐོབ་པའི་རྒྱུ་
རུ་བསྔོ། །རྒྱལ་དང་རྒྱལ་བ་གཉིས་པ་ཙོང་ཁ་པའི། །མདོ་སྔགས་བཤད་སྒྲུབ་ནམ་མཁའི་མཐར་
ཁྱབ་ནས། །སྐྱེ་རྒུ་ཕན་བདེའི་དཔལ་ལ་རྣལ་རོལ་བའི། །བསོད་ནམས་ཡེ་ཤེས་ཚོགས་གཉིས་
ཡོངས་རྫོགས་ཤོག །བདག་ལ་འབྲེལ་བ་བགྱིས་པ་མཐའ་དག་དང་། །སྒོ་གསུམ་འབད་པ་
བགྱིས་དང་བགྱིད་སྩལ་བ། ་ །རིང་མིན་མྱང་འདས་ཐོབ་པའི་རྒྱུར་བསྔོས་ཤིང་། །བསྟན་པའི་བྱ་
བ་ཀུན་ལ་བརྩོན་པར་ཤོག །ཅེས་ཆོས་འཁོར་གསར་བཙུགས་དང་རྟེན་གསུམ་བཞེངས་མཆོད་
གཙོ་བོར་བགྱིས་པའི་སྐབས་ཏེ་བཅུ་པའོ། ། ། ། ་
ལེའུ་བཅུ་གཅིག་པ། དུས་ཟིང་ལ་བར་འདུམ་དང་རྒྱལ་དབང་མཆོག་ལ་
དགེ་ཚུལ་སྒྲུབ་ཅིང་། མུ་མཐུད་སྐུ་གསུང་ཐུགས་རྟེན་
བཞེངས་མཆོད་གནང་བ།
༈ གཞན་ཡང་དབྱར་གནས་སྐབས་ཆོས་གྲྭ་ཆེན་པོ་འདིས་མཚོན་པའི་དགོན་ཁག་དུ་མར་
བསྙེན་བཀུར་བཟང་པོ་དང་། ཟླ་བ་དགུ་པའི་ཉེར་གཉིས་ཀྱི་ཉིན་མཆོག་གསུམ་དམ་པའི་རྟེན་
རྣམས་ལ་སྣ་ལྔའི་སྟོང་མཆོད། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་དུས་མཆོད་ལྔ་
མཆོད་ཆེན་མོའི་ཉིན་གླིང་མཆོད་བཅས་ཕུལ་ཞིང་། གླིང་མེ་ཡང་ཤིན་ཏུ་བཞེས་པ་བྱུང་བས་
332



རྟེན་འབྲེལ་ལེགས། གཞན་ཡང་ལོ་འདི་ནང་དུ་ཆོས་གྲྭ་ཆེན་པོ་འདིས་མཚོན་ཕོགས་ཛ་ཚུལ་
འགྱེད་བཅས་འཆར་ཅན་དགོས་པ་རྣམས་སྔར་རྒྱུན་འཆག་མེད་དང་། སྔགས་ཁང་དང་།
དབེན་ས་ཆོས་ཀྱི་ཕོ་བྲང་། དགའ་ལྡན་རབ་རྒྱས་གསུམ་དུ་ཆོས་སྲུངས་རྒྱ་མཚོར་བསྐང་གསོ་ཟླ་
སྦྲེལ་མཛད་པའི་ཡོན་དང་རྒྱུན་གྱི་ཞབས་ཏོག་ཕུན་སུམ་ཚོགས་པའི་ངོས་བསྔོ་རྟེན་རྣམ་གཞག་
སྙན་ཤལ་སོགས་གཟབ་རྒྱས་ཕུལ་ཞིང་། གཞན་ཡང་རྒྱལ་བསྟན་སྤྱི་དང་ཁྱད་པར་འཇམ་མགོན་
བླ་མའི་བསྟན་པ་རིན་པོ་ཆེའི་རིམ་གྲོར་དམིགས་གཙང་རོང་ཁུལ་གྱི་དགོན་ཁག་དུ་མར་མང་ཇ་
གསུམ་རེ་དང་། དགེ་འདུན་ཉི་ཁྲི་ལྔ་སྟོང་ལྔ་བརྒྱ་བརྒལ་བར་འགྱེད་འབྲུ་ཁལ་གསུམ་རེ་མི་
འཆད་པ་ཐོབ་རྩིས་ཀྱི་དངོས་པོ་སྣ་ཚོགས་བསྔོ་རྟེན་རྣམ་གཞག་བཅས་དང་། རྟེན་གྲགས་ཆེ་བ་
རྣམས་ལ་སྙན་ཤལ་ཁ་བཏགས་ཆེ་ལེགས་རེ་བཅས་ཕུལ། ཟླ་བ་བཅུ་གཉིས་པའི་ཉེར་གཉིས་ནས་
དུས་གཏོར་བསྐང་གསོ་ཚུགས་པར་བཅད་མཚམས་ལ་གནས་པས་ཚོགས་དབུར་འགྲོ་མ་ཐུབ་
ཀྱང་བསྐང་གསོ་བ་རྣམས་ལ་ཞབས་ཏོག་དང་། ཆོས་སྲུངས་རྒྱ་མཚོར་སྙན་ཤལ་སྤྱན་གཟིགས་
སོགས་སྔར་རྒྱུན་བཟང་པོ་མ་ཉམས་པར་ཕུལ་ཞིང་། རྣམ་འགྱུར་ཞེས་པ་ལྕགས་ཕོ་སྟག་ལོ་
གསར་དུ་བཞད་པའི་དགའ་སྟོན། སྤྱི་སྐྱུར། ཆོ་འཕྲུལ་སྨོན་ལམ་རྣམས་ཀྱང་རིམ་གྱིས་ཚུགས་
པར་ཆོས་སྐྱོང་བསྲུང་མའི་ཚོགས་ལ་མཆོད་གཏོར་དང་མགྲོན་རྣམས་ལ་དགའ་སྟོན་བཟང་པོ་
བསྟབས་ཤིང་། སྤྱི་སྒྱུར་སྐབས་བསྟན་པའི་རྣམ་གཞག་པ་རྣམས་ཀྱིས་ལུང་རིགས་ཀྱི་སྒོ་བརྒྱ་ཕྱེ་
བའི་བགྲོ་གླེང་ཕུན་སུམ་ཚོགས་པ་དང་། འདུས་ཚོགས་སྨོན་ལམ་གོང་འཕེལ་སོགས་བསྟན་པ་
རིན་པོ་ཆེའི་ཞབས་འདེགས་སུ་འགྱུར་བ་བྱུང་ཞེས་གླེང་། འདི་སྐབས་ཆོ་འཕྲུལ་ཆེན་པོའི་དུས་
ཆེན་དང་བསྟུན། ལྷ་སའི་ཇོ་ཤཱཀ་རྣམ་གཉིས། རང་འབྱོན་ལྔ་ལྡན། པོ་ཏ་ལའི་འཕགས་པ་ལོ་
ཀེ་ཤྭ་ར། ཡེར་པའི་བྱམས་པ། རོང་གི་བྱམས་ཆེན། ཁྲོ་ཕུའི་བྱམས་ཆེན་རྣམས་ལ་ཞལ་གསེར་
བརྫིབས་གསོལ་སྤྱན་འབྱེད་དབུ་མཐིང་བཅས་དང་། ལྷ་སའི་རྟེན་བྱིངས་ལ་ཞལ་གསེར་བཅས་
པར་ཁྱོན་གྲང་གསེར་སྤུས་ལེགས་མགུར་ཞོ་སུམ་ཅུ་སོ་དྲུག་གསོལ་ཐོག །སོ་སོར་སྣ་ལྔའི་མཆོད་
པ་བརྒྱ་ཚར་དང་། སྙན་ཤལ་བཟང་པོ། དགེ་འདུན་རྣམས་ལ་མང་འགྱེད་བསྔོ་རྟེན་རྣམ་
གཞག་དང་བཅས་པའི་ཕུ་དུད་ཡང་དག་བསྒྲུབས། བཅུ་གསུམ་དུས་ཆེན་གྱི་མང་འགྱེད་ཀྱང་
སྔར་རྒྱུན་ལྟར་ཕུལ་ཞིང་། ཆོས་གྲྭ་ཆེན་པོ་འདི་ཁའི་བྱམས་ཆེན་གྱི་སྐུར་གྲང་གསེར་བརྫིབས་
གསོལ་དང་། ལྡེམས་འཇམ་དབྱངས། སྤྱན་རས་གཟིགས། གཙང་ཁང་གི་ཐུབ་ཆེན། ཉེ་སྲས་
333



བརྒྱུད། སྒྲོལ་མ་ལྷ་ཁང་གི་གཙོ་འཁོར་གསུམ་སོགས་གཙུག་ལག་ཁང་དུ་བཞུགས་པའི་བླ་མ་
སངས་རྒྱས་བྱང་སེམས་ཀྱི་འབུར་སྐུ་ཕལ་ཆེར་ལ་ཞལ་གསེར་དང་སྤྱན་འབྱེད། གཙུག་ལག་ཁང་
གི་སྒོ་སྲུངས་རྒྱལ་པོ་ཆེན་པོ་བཞི་ལ་རྩི་ཚོན་གསར་གསོལ། བྱམས་ཁང་མཐིལ་གྱི་ལྡེབས་བྲིས་སྐུ་
བརྙན་སྔ་སོར་གསེར་ཤོག་གསོལ་བ་ཕལ་ཆེར་རྙིངས་པར་ཚང་མར་གྲང་གསེར་བརྫིབས་གསོལ་
བཅས་ལ་ཁྱོན་གསེར་སྦྱངས་སྤུས་ལེགས་མགུར་ཞོ་སུམ་བརྒྱ་དང་། གཞན་ཡང་བྱམས་ཆེན་གྱི་
ཞལ་རས་ལྷ་ཁང་། གནས་བཅུ་ལྷ་ཁང་། སྒྲོལ་མ་ལྷ་ཁང་བཅས་པའི་ལྡེབས་བྲིས་རྙིང་པ་རྣམས་
ཀྱང་དག་བྱེད་ཀྱིས་བཀྲུས་ཏེ་ཉམས་གསོས་ལེགས་པར་བསྒྲུབས། དཔྱིད་ཆོས་གཉིས་པའི་ཐོག་
དངོས་པོ་སྣ་ཚོགས་ཀྱི་ཕྱག་འགྱེད་སྔར་བཞིན་དང་། ས་ག་ཟླ་བར་ཆོས་གྲྭ་ཆེན་པོ་འདིས་མཚོན་
དགོན་ཁག་དུ་མའི་རྟེན་གསུམ་རྣམས་ལ་མཆོད་པ་དང་། ཁྲོ་ཕུར་མ་ཕམ་རྒྱལ་བའི་དབང་པོ་ལ་
མཆོད་པ་སྙན་ཤལ་འདུས་སྡེར་མང་འགྱེད་སོགས་ཕུལ་ཞིང་། ཟླ་བ་ལྔ་པར་སྨོན་ལམ་ཆེན་མོའི་
སྐབས་སྲས་བཅས་རྒྱལ་བའི་སྣང་བརྙན་བཀྲ་བའི་གོས་སྐུར་མཆོད་པ་སོགས་སྔར་རྒྱུན་བཟང་
པོའི་ངོས་གཞིས་རྩེ་རྫོང་ནས་ཀྱང་འདུས་ཚོགས་སུ་མང་ཇ་བཞེས་ཐུག་ཚ་གྲ་སོགས་སྔར་རྒྱུན་
ཉམས་པ་མེད་པ་བྱུང་། ཆུ་སྟོད་ཟླ་བའི་ཚེས་བཞི་རྒྱལ་བས་བདེན་བཞིའི་ཆོས་འཁོར་བསྐོར་
བའི་དུས་བཟང་པོའི་ཉིན་སྟོང་མཆོད་སྣ་ལྔའི་ཐོག །བྱམས་ཆེན་གྱི་དབུ་ཐོག་ཏུ་ཁྱད་གོས་བུམ་
གདན་གསེར་མའི་བླ་བྲེ། བཟང་གོས་ཀྱི་འཕན་བཞི་བཅུ་ཞེ་བདུན། རྒྱབ་ཡོལ་དུ་བཟང་གོས་
ཚོས་ཁ་སྣ་ཚོགས་ཡུག་རིང་བརྒྱད། གཙང་ཁང་གི་ཐུབ་ཆེན། སྒྲོལ་མ་ལྷ་ཁང་གི་གཙོ་འཁོར་
བཅས་འབུར་སྐུ་ཕལ་ཆེར་ལ་ན་བཟའ་དང་སྙན་དར་བསྟན་འགྲོར་ཕན་བདེ་འབྱུང་བའི་སྨོན་
ཚིག་རྩོམ་ཡིག་གིས་སྤ་བ་སྒྲོལ་མ་གཙོ་འཁོར་གསུམ་ལ་བྱུ་རུའི་མགུལ་ ཤལ་རེ་བཅས་ཕུལ་ཏེ།
སྔགས་གྲྭ་ནས་དགེ་སློང་བརྒྱུད་གྲས་མཆོད་འབུལ་དང་ཤིས་པ་བརྗོད་པའི་མེ་ཏོག་འཐོར་དགོས་
ཚུལ་མོལ་ཞིང་། དེ་རྣམས་ལ་ཡོན་བཟང་པོའང་བསྟབས། འདི་སྐབས་རྡོ་རིག་ཐུ་ཧོང་ཐའི་
ཇིས་འཚམས་འདྲི་རྟེན་སྦྲགས་སྐྱེལ་བར་མངགས་པའི་བྱ་མ་རྟ་མང་པོ་དང་། མཚོ་སྔོན་ནས་
དའི་ཆིང་ཧོང་ཐའི་ཇིའི་སྲས་མོ་མཱ་མེ། སྦྱིན་ཐུ་ཐའི་ཇིའི་སྲས་ཚེ་བརྟན། ནོམ་ཆི་ཐའི་ཇི་སོགས་
བྱང་པ་ཡོན་བདག་དཔོན་གཡོག་དུ་མ་འབྱོར་པ་སོ་སོ་ནས་རྙེད་པ་དཔངས་མཐོ་བ་བཅས་ངོས་
འཕྲད་དུ་བྱོན་པ་དང་རིམ་བཞིན་མཇལ་ཞིང་། རྡོ་རིག་ཐུ་ཧོང་ཐའི་ཇིར་བླ་མ་ཡོན་ཏན་ཆེ་བ་
ཞིག་དགོས་གསུང་བ་ལ་སྔགས་གྲྭ་ཞལ་སྔ་ནས་དཔལ་འབྱོར་རྒྱ་མཚོ་ཕེབས་རྫོང་བྱས་ཤིང་།
334



དཔོན་ཚེ་བརྟན་ལ་དཔལ་རྡོ་རྗེ་འཇིགས་བྱེད་ཆེན་པོའི་དབང་གི་ཉེར་བསྡོགས་དངོས་གཞི་དང་
བཅས་པ་ཡོངས་སུ་རྫོགས་པ་དང་། མཱ་མེ། ནོམ་ཇི་ཐའི་ཇི་སོགས་མང་པོར་ཚེ་དབང་བསྙེན་
གནས་ཀྱི་སྡོམ་པ་བཅས་དགོས་ཚུལ་བཞིན་བགྱིས་པས་མཚོན་ཆོས་དང་ཟང་ཟིང་གི་སྒོ་ནས་
དགྱེས་པ་བསྐྱེད་ངོས། ཆོས་གྲྭ་ཆེན་པོ་འདིས་མཚོན་དགོན་ཁག་རི་ཁྲོད་ཀྱི་སྡེ་རྣམས་ལ་དབྱར་
གནས་པའི་མང་འགྱེད་སྔར་རྒྱུན་བཞིན་བསྒྲུབས། འདི་སྐབས་དགེ་ལེགས་འབྱུང་གནས་ཤར་
ཕྱོགས་གོང་མ་རྒྱལ་པོའི་འཚམས་ཞུར་མངགས་པ་ཕྱིར་འཁོར་བར་གསེར་ཡིག་སྐྱེས་བཟང་པོ་
དང་བཅས་འབྱོར་པས་བཀའ་དྲིན་ཆེ་ཚུལ་གྱི་ཞུ་ཡིག་འབུལ་བར་མི་སྣ་སླར་ཡང་རྫོང་སྟེ་བྱས།
ཟླ་བ་དགུ་པའི་ཚེས་བཅོ་ལྔའི་ཉིན་ཆོས་སྟོན་དང་བསྟུན་སློབ་དཔོན་རྣམ་པ་སོགས་ལས་འཛིན་
རྣམས་ལ་ངོས་འཕྲད་དགོས་ཚུལ་ལྟར་བཏང་། དགའ་ལྡན་ལྔ་མཆོད་གྱི་གླིང་མེ་ཡང་ཤིན་ཏུ་
བཞེས་པ་བྱུང་། འདི་གོང་སྔ་ཕྱིར་ཕྱོགས་མཐའ་དག་ནས་དད་ལྡན་དུ་མས་རྒྱལ་བ་ཞི་ཁྲོའི་ལྷ་
ཚོགས་ཀྱི་སྣང་བརྙན་གསེར་ཟངས་སོགས་ལས་གྲུབ་པ་མང་པོ་བྱུང་བ་རྣམས་ལ་མཆོད་པ་ཡང་
དག་པར་བསྒྲུབ་པའི་ཕྱིར། ཞལ་གསེར་སོགས་ལེགས་པར་གསོལ་ནས་ལྷ་ཁང་དུ་བསྒྲིག་པར་
བརྩམས་ཏེ། དེ་དག་གི་རྟེན་གཙོ་གསུམ་ཡང་སྔོན་དུ་གྲུབ་པར་བྱས། རྒྱལ་ཟླའི་ཚེས་བརྒྱད་
ཐམས་ཅད་མཁྱེན་པ་དགེ་འདུན་གྲུབ་ཀྱི་སྐུ་མཆོད་ཆེན་མོའི་ཉིན་གསེར་སྐུ་ལྷ་ཁང་དུ་ཙནྡན་
དམར་པོ་འབའ་ཞིག་ལས་བསྒྲུབས་པའི་ཁྲི་འོད་བཟོ་བཀོད་ཕུན་སུམ་ཚོགས་པ། གཡུ། མ་ཎ་
ཧོ། གཡང་ཊི། སྤོས་ཤེལ་སོགས་ཀྱིས་སྤ་བའི་ཁྲིའི་སྟེང་དུ་རྒྱལ་བ་འོད་དཔག་མེད་པའི་སྐུ་
བརྙན་དངུལ་དཀར་ལས་གྲུབ་པ་ཕྱག་གཉིས་མཉམ་གཞག་གི་སྟེང་དུ་དྲང་སྲོང་གི་སྣོད་མཆོག་
འབྲས་བུས་བཀང་བ་དང་བཅས་བཞུགས་སུ་ གསོལ། གཡས་གཡོན་གྱི་རྟེན་གཙོར་གསར་
བསྐྲུན་འཕགས་པ་བཅུ་གཅིག་ཞལ་གྱི་སྐུ་བརྙན་ཙནྡན་དཀར་པོ་ལས་གྲུབ་པ་བྱོན་ལེགས་པ་གཡུ།
བྱུ་རུ། མུ་ཏིག་སོགས་ཕྲ་རྒྱན་ཕྱུག་པར་ཡོད་པ་བཞུགས་ཁང་ཙནྡན་དམར་པོའི་གནྡྷོལ་སྒོ་རྒྱུན་
ཁ་ཁྲིད་ལ་གཡུ་སྒྲིགས་བཟང་གཡུའི་པད་གཟུགས། གཡུ། མུ་ཏིག །གཡང་ཊི། བྱུ་རུ་སོགས་
ཀྱིས་ལེགས་པར་སྤྲས་པ་དང་། གཞན་ཡང་དད་ལྡན་རྣམས་ཀྱིས་བསྟབས་པས་མཚོན་སངས་
རྒྱས་བྱང་སེམས་ཞི་ཁྲོའི་ལྷ་ཚོགས་ཚར་དུ་དངར་བ་དང་། གདུང་རྟེན་ལྕགས་ལྟེམ་གསེར་དངུལ་
ལས་གྲུབ་པའི་མཆོད་རྟེན་སོགས་དང་། ཐང་སྐུའི་སྐོར་ལ་བླ་མ་ཡི་དམ། སངས་རྒྱས་བྱང་
སེམས་སོགས་ཀྱི་སྣང་བརྙན་ཁ་ཧུ། སིང་ ཐགས་གྲུབ། བྲིས་ཐང་སོགས་སྣ་ཚོགས་དང་།
335



གཉེར་གཏད་དཔལ་ལྡན་ལྷ་མོའི་སྐུ་བརྙན་བཅས་བྱིན་རླབས་ཀྱི་གཟི་བྱིན་འབར་བ་ལྷ་མིའི་
བསོད་ནམས་ཀྱི་ཞིང་མཆོག་དམ་པའི་རྟེན་རྣམས་ཀྱི་ཞབས་དྲུང་དུ། མཆོད་པའི་ཉེར་སྤྱད་
གསེར། དངུལ། གུ་གུ་ཤེལ། དཀར་ཡོལ། ལྗོན་དམར། རག །ལི་སོགས་ཡུལ་གྲུ་དུ་མ་ནས་
ཐོན་པའི་བཟོ་དབྱིབས་སྣ་ཚོགས། རྒྱུའི་སྦུག་སིལ། རྒྱ་རྔ། ཉིན་མཚན་ཀུན་ཏུ་སྣང་གསལ་
སྦྱོར་སྣོད་སོགས་མཆོད་པའི་བྱེ་བྲག་བསམ་གྱིས་མི་ཁྱབ་པ་དང་། དབུས་སུ་རྡོ་རྗེ་སང་ལམ་མ་
བཅས་ཁ་ཐི་བཟང་པོའི་ཐོག་ཡོལ་བརྫིབས་ཁེབས། གན་གོས་མགོ་གོས། ཧོར་གོས་བཅས་ཀྱི་
འཕན་སོགས་མཆོད་པའི་བྱེ་བྲག་རྣམས་བཀོད་པ་ཕུན་སུམ་ཚོགས་པར་བསྒྲུབས། དེ་ཉིན་དགེ་
སྐོས་ཆེན་མོ་ཡང་བཅའ་ཡིག་རིན་པོ་ཆེ་ཞལ་འབྱེད་མཛད་པ་ལ་བཀའ་བསྒོ་ཞིག་དགོས་ཚུལ་བྱུང་
བ་ལྟར་བགྱིས། འདི་ལོ་བྱང་ཆེན་དང་དར་རྒྱས་སྒྲུབ་སྡེར་ཟླ་བ་གསུམ་རེའི་རིང་ཐུགས་རྗེ་ཆེན་
པོ་ཡི་གེ་དྲུག་པའི་རིལ་སྒྲུབ། སྔགས་ཁང་དུ་ཟླ་བ་གཉིས་ཀྱི་རིང་རྣམ་འཇོམས་ཀྱི་ཆོ་ག་དང་།
དགེ་སློང་ཞེ་བརྒྱད་ཀྱིས་འཇིགས་བྱེད་ཀྱི་བསྙེན་སྒྲུབ་ཞི་རྒྱས་ཀྱི་སྦྱིན་སྲེག་དང་བཅས་པ་ཚར་
གསུམ། ཚོ་བསྡུས་བརྒྱ་ཁག་ལན་མང་གིས་བཀའ་འགྱུར་སོགས་གསུང་སྒྲོགས་མང་པོ། གངས་
ཅན་ཆོས་འཕེལ་སོགས་དོན་ཁག་སུམ་ཅུ་སྐོར་དུ་ཟླ་བ་གཅིག་གི་རིང་བྲུལ་གཏོར་གྲངས་གསོག་
བཅས་མཛད་པར་རྒྱུ་ཡོན་ཡང་དག་པ་སྦྱར་ཞིང་། གཙང་རོང་གི་དགོན་བརྒྱ་ཕྲག་བརྒལ་བར་
མང་ཇ་བཅུ་རེ་དང་། རི་ཁྲོད་ཀྱི་སྡེ་རྣམས་སུ་ཟླ་གཅིག་རིང་གདུགས་ཤེར་མཛད་པར་སྤྱི་འགྱེད་
དུ་ཁ་བཏགས་ཉིས་བརྒྱ་དང་བདུན་ཅུ་དོན་དགུ །དངུལ་སྲང་བཞི་ལྷག་བཅུ་ཕྲག་དྲུག །གོས་
ཡུག་བདུན་ཅུ་དོན་གཅིག་སྨན་ཁ་དགུ་བརྒྱ་དང་བཅུ་ཕྲག་གཅིག །གོས་སློག་གསུམ། སྤོས་ཤེལ་
གྱི་ཤལ་པ་གཅིག་རྣམས་དང་སོ་སོར་བསྔོ་རྟེན་རྣམ་གཞག་བཅས་ཕུལ། ཉེར་གཉིས་ནས་དུས་
གཏོར་བསྐང་གསོ་ཚུགས་པར་ཞབས་ཏོག་བཟང་པོ་དང་བསྟན་སྲུངས་རྒྱ་མཚོར་མཆོད་སྤྲིན་
སྙན་ཤལ་སོགས་ལེགས་པར་ཕུལ་ངོས། ལྕགས་མོ་ཡོས་ལོ་གསར་དུ་བཞད་པའི་ཚེས་གཏོར་
སྐབས་སོག་བོད་ཀྱི་མགྲོན་རྣམས་དགའ་སྟོན་གྱི་མགུ་བར་བྱས། སྤྱི་སྐྱུར་དང་། ཆོ་འཕྲུལ་ཆེན་
པོའི་དུས་མཆོད་སྨོན་ལམ་ཡང་རིམ་བཞིན་ཚུགས། ཚོགས་ཆེན་དུ་འདི་ཁའི་རིམ་གྲོར་དམིགས་
གྲྭ་པ་རེར་དངུལ་སྲང་རེའི་ཕྱག་འགྱེད་དང་། བསྔོ་རྟེན་རྣམ་གཞག་བཅས་ཕུལ། ཟླ་བ་གཉིས་
པར་བཅུ་གསུམ་དུས་ཆེན་གྱི་མང་འགྱེད་སྔར་རྒྱུན་ལྟར་བཏང་ངོས། རྔོན་ཀར་ནས་དཔོན་རྣམ་
རྒྱལ་རྡོ་རྗེ་དང་། མཚོ་སྔོན་ནས་ཨེར་ཏེ་ནི་ཐའི་ཇི་སྐུ་མཆེད། ཁམས་ནས་བྲག་ཡག་སྤྲུལ་སྐུ་
336



དཔོན་སློབ་སོགས་ཁམས་སོག་གི་འགྲུལ་པ་ཕོན་ཆེ་བ་འབྱོར་པ་སོ་སོ་ནས་བདག་ཉིད་ལ་རྙེད་པ་
མང་པོ་དང་། འདུས་ཚོགས་སུ་མང་འགྱེད་ སོགས་ཀྱི་བསྙེན་བཀུར་བླ་མེད་མཛད་ཅིང་།
དཔོན་ཁག་འཁོར་བཅས་ལ་བསྙེན་གནས་ཉིན་ཞག་གཅིག་པའི་སྡོམ་པ་དང་། བྲག་ཡག་སྤྲུལ་
པའི་སྐུར་དགེ་བསྙེན་ནས་ཞུགས་ལ་ཡོངས་སུ་རྫོགས་པ་དགེ་སློང་གི་དངོས་པོའི་བར་དཀྱུས་
གཅིག་ཏུ་ཕུལ་ནས་མཚན་བློ་བཟང་རྣམ་རྒྱལ་དུ་གསོལ། ས་ག་ཟླ་བར་མཆོད་ཁང་རྣམས་ལ་སྣ་
ལྔའི་སྟོང་མཆོད་དང་དགོན་སྡེ་མང་པོར་མང་འགྱེད་བཅས་ཕུལ། འདི་སྐབས་ཤེ་ཐར་ཇའི་སང་
འཁོར་བཅས་འབྱོར་པས་ཀྱང་ངེད་ལ་དངོས་པོའི་སྐྱེས་བཟང་པོ་དང་། འདུས་སྡེར་མང་འགྱེད་
ཀྱི་བསྙེན་བཀུར་ཡང་དག་མཛད། ཁོང་འཁོར་བཅས་དང་། ཨེར་ཏེ་ནི་ཐའི་ཇི་སྐུ་མཆེད་
དཔོན་གཡོག་ལ་ཁམས་གསུམ་འགྲོ་བའི་བླ་མ་བློ་བཟང་གྲགས་པའི་དཔལ་ལ་བརྟེན་པའི་བླ་མའི་
རྣལ་འབྱོར་གྱི་ལུང་དང་། ཇའི་སང་ནས་བླ་མ་ཡི་དམ་དབྱེར་མེད་དུ་གསོལ་བ་འདེབས་ཚུལ་
གསར་རྩོམ་དགོས་ཟེར་བ་བཞིན་བརྩམས་པའི་ལུང་བཀླགས། དེ་ནས་སྨོན་ལམ་ཆེན་མོ་ཡང་
སྔར་བཞིན་ཚུགས་པར་བཅད་མཚམས་ལ་གནས་པས་གོས་སྐུའི་ཞལ་མཇལ་ལ་འགྲོ་མ་ཐུབ་ཀྱང་།
བསྙེན་སྒྲུབ་སོགས་དགེ་སྦྱོར་གོང་འཕེལ་བྱུང་། ངོས་ཀྱི་རིམ་གྲོར་དམིགས་ཚོ་བསྡུས་བརྒྱ་ཁག་
ལན་མང་གིས་གསུང་སྒྲོགས་དང་། དགོན་ཁག་དུ་མར་ཟླ་ཆོས་མང་པོར་ཆོས་སྤྱོད། སྔགས་གྲྭ་
དང་དགོན་ཁག་འགའ་ཞིག་ཏུ་ཆོས་སྲུངས་ཀྱི་བསྐང་གསོ་ཟླ་སྦྲེལ་བཅས་མཛད་པར་མཆོད་པ་བླ་
མེད་བསྒྲུབས། ཉེར་ལྔ་ནས་ཆོས་འཁོར་གསར་པ་ཚུགས་པར་ཐོགས་ཇ་ཚུལ་འགྱེད་སོགས་ཀྱི་
བསྙེན་བཀུར་ཡང་དག་བསྟབས་ཤིང་ཆོས་སྤྱོད་རིགས་ལུང་སོགས་ཀྱང་གོང་འཕེལ་བྱུང་ཞེས་
གླེང་། དེ་ནས་ཆོས་གྲྭ་ཆེན་པོ་འདིས་མཚོན་དགོན་ཁག་རི་ཁྲོད་ཀྱི་སྡེ་དང་བཅས་པ་དུ་མར་
དབྱར་གནས་པའི་སྐབས་མང་འགྱེད་འབུལ་རྒྱུན་ཡོད་པ་རྣམས་ཀྱང་ཉམས་པ་མེད་པར་ཕུལ་
ཞིང་། མགོ་ཟླ་བའི་ཚེས་བཅུ་གཅིག་གི་ཉིན་བཀའ་དྲིན་མཚུངས་མེད་སློབ་དཔོན་རིན་པོ་ཆེ་
བསོད་ནམས་གྲགས་པའི་ཞལ་སྔ་ནས་ཞིང་ཁམས་གཞན་དུ་གཤེགས་པར་ཐུགས་དམ་ཟབ་མོའི་
གསལ་འདེབས་དང་། དགོངས་པ་ཡོངས་སུ་རྫོགས་པའི་ཆེད་དུ་འདུས་སྡེར་མང་ཇ་མང་པོ་ཁ་
བཏགས་བཟང་པོའི་ཕྱག་འགྱེད་བསྔོ་རྟེན་རྣམ་གཞག་བཅས་དང་། རི་ཁྲོད་རྣམས་སུའང་མང་
འགྱེད་སོགས་བསྟབས་ཤིང་།་ ཞག་ཤས་ཐུགས་དམ་ཟབ་མོའི་ངང་དུ་བཞུགས་པའི་གསལ་
འདེབས་སུ་གསང་སྔགས་རྒྱལ་བ་གྲྭ་ཚང་ནས་སྤྱན་དྲངས་པའི་དགེ་འདུན་རྣམས་ལ་ཡང་རྒྱུན་གྱི་
337



ཞབས་ཏོག་མི་དམན་པར་བསྒྲུབས་པས་མཚོན་འདས་མཆོད་ཀྱི་སྲི་ཞུ་ཡང་དག་པར་བསྒྲུབས།
འདི་སྐབས་ཞབས་འབྲིང་དག་གིས་ངེད་ལའང་བསྔོ་བའི་རྟེན་གཟབ་པར་བསྟབས་བྱུང་བར་
མཆོག་གསུམ་བསླུ་བ་མེད་པར་གསོལ་བ་བཏབ་བའི་བསྔོ་བ་སྨོན་ལམ་ཡང་དག་པར་བགྱིས་
ཤིང་། ལོ་འདི་ནང་དུ་ཕུན་ཚོགས་གླིང་པ་དང་། ཆོས་འཁོར་ལྷུན་པོ་བ་སོགས་ཆོས་གྲྭ་འགའ་
ཞིག་ནས་བྱམས་ཆོས་སྡེ་ལྔ། དབུ་མ། ཕར་ཕྱིན། བདེ་མཆོག །རྩ་རྒྱུད། ལམ་རིམ་ཆུང་བ།
འདུལ་བའི་གཞི་སྟོད། རྣམ་འགྲེལ་གྱི་ཐལ་འཕྲེང་ལེའུ་བཞི། ལམ་ཁྲིད་འཇམ་དཔལ་ཞལ་
ལུང་། སྡོམ་གསུམ་རབ་དབྱེ། འདུལ་བ་བདེ་ལེགས་ཉི་མ་སོགས་ཀྱི་རྒྱུགས་སྤྲོད་པ་མང་པོ་བྱུང་
བར་སྟེར་ཆ་བཟང་པོ་དང་། བསྟན་འགྲོར་ཕན་བདེ་བསྐྱེད་པའི་རིམ་གྲོར་དམིགས། ཆོས་གྲྭ་
ཆེན་པོ་འདིས་མཚོན་ཕྱོགས་མཐའི་དགོན་རི་ཁྲོད་ཀྱི་སྡེ་དང་བཅས་པའི་དགེ་འདུན་བཞི་ཁྲི་
བརྒྱད་སྟོང་བརྒྱད་བརྒྱ་བདུན་ཅུ་བརྒལ་བར་མང་འགྱེད་ཚར་གཉིས་རེ་བཏང་བར་མང་ཇ་
གཉིས་རེ་དང་། གྲྭ་པ་རེར་འབྲུ་གཤོར་ཁལ་བཞི་རེ་ཐོབ་པའི་འགྱེད་དངུལ་ཕོན་ཆེ་བ་བསྔོ་རྟེན་
རྣམ་གཞག་བཅས་དང་རྟེན་དྲུང་རྣམས་སུ་མཆོད་འབུལ་བཅས་བགྱིས། འདི་ལོའི་དུས་གཏོར་
སྐབས་ཀྱང་ཡི་དམ་བསྲུང་མའི་ཚོགས་ལ་མཆོད་གཏོར་སྤྱན་གཟིགས་ཚར་དུ་དངར་བ། བསྐང་
གསོ་བ་རྣམས་ལ་ཞབས་ཏོག་ཕུན་སུམ་ཚོགས་པ་བསྒྲུབས། དགའ་བ་ཞེས་པ་ཆུ་ཕོ་འབྲུག་གི་
གནམ་ལོ་གསར་དུ་ཚེས་པའི་སྔ་ཆར་བླ་མ་ཡི་དམ་སྲིད་གསུམ་བདག་མོ་གཙོ་བོར་གྱུར་པའི་ཆོས་
སྲུངས་ཚོགས་ལ་མཆོད་སྤྲིན་དང་། སོག་བོད་ཀྱི་མགྲོན་རྣམས་དགའ་སྟོན་བཟང་པོས་མགུ་བར་
བྱས། སྤྱི་སྐྱུར་དང་ཆོ་འཕྲུལ་སྨོན་ལམ་ཡང་སྔར་བཞིན་ཚུགས་པར་འདུས་ཚོགས་ལ་བསྙེན་
བཀུར་སྟོབ་མི་མང་ཞིང་སྨོན་ལམ་གོང་འཕེལ་བྱུང་ཞེས་གླེང་། འདི་གོང་འབྲུམ་ནད་ལོ་བཞི་
ཙམ་ཕྱོགས་མཐའ་དག་ཏུ་ཡོད་པའི་སྟབས་མཚམས་ཁོངས་སུ་གནས་དགོས་བྱུང་བས། རབ་
བྱུང་བསྙེན་རྫོགས་སོགས་སྐྱེ་རྒུ་དུ་མ་བསྟན་པའི་སྒོར་འཇུག་པའི་གོ་སྐབས་ཕྲོགས་ཀྱང༌། རྗེ་
རེད་མདའ་པ་ཆེན་པོས། ཆོས་བརྒྱད་རྐྱེན་གྱིས་ནམ་ལང་མི་གཡོ་བའི། །སེམས་པ་བརྟན་པ་ཇི་
སྲིད་མ་ཐོབ་པར། །གཅིག་ཏུ་རང་རྒྱུད་འདུལ་བ་མ་གཏོགས་པར། །གཞན་དོན་ཐབས་ཀྱིས་
རང་དོན་ཉམས་མི་བགྱིད། ཅེས་གསུངས་པ་ལྟར། དང་པོར་རང་རྒྱུད་འདུལ་ཐབས་ཁོ་ནར་
འབད་དགོས་པ་ལ། གོ་སའི་དབང་གིས་རང་དབང་མི་འདུས་པར། འདི་སྐབས་འཇིག་རྟེན་
རྣམ་གཡེང་གི་དབང་དུ་མི་འགྲོ་བར་གཅིག་ཏུ་དགེ་སྦྱོར་ལ་དུས་ཡུན་རིང་པོར་འབད་རྒྱུ་བྱུང་
338



བའང་དཀོན་མཆོག་རིན་པོ་ཆེའི་ཐུགས་རྗེར་ངེས། ལ་མོ་ཆོས་སྐྱོང་གི་ལུང་ཕེབས་བཞིན་བྱང་
ཆེན་དང་། དར་རྒྱས་སྒྲུབ་སྡེར་མ་ཎི་རིལ་སྒྲུབ། གངས་ཅན། དབེན་དགོན། རོང་བྱམས་
ཆེན། དགའ་ལྡན་རབ་རྒྱས། སྲད་རྒྱུད། ཉུག་ཆོས་འཁོར་གླིང་རྣམས་སུ་ཟླ་བ་གཉིས་རེའི་
རིང་མདོ་སྡེ་བསྐལ་བཟང་། རྟེན་འབྲེལ་བསྟོད་པ། གདུགས་ཤེར། སྒྲོལ་མ། ཞ་ལུ། གསེར་
མདོག་ཅན། ལྷུན་རྩེ། སྣར་ཐང་། སྤོས་ཁང་ཚོགས་པ། ཁྲོ་ཕུ། ཐར་པ་ཆོས་སྡེ་རྣམས་སུ་
སྨོན་ལམ་རྣམ་གསུམ། ཆུ་བྱང་གི་དགོན་སྡེ་ཕལ་ཆེར་དུ་ཟླ་བ་གཅིག་གི་རིང་རྟེན་འབྲེལ་བསྟོད་
པ་དང་སྒྲོལ་ཤེར། འདི་ཁར་ཚོ་བསྡུས་དགེ་འདུན་བཞི་བརྒྱས་ཟླ་སྐོར་མདོ་སྡེ་བསྐལ་བཟང་
རྣམས་གསུང་སྒྲོགས་མཛད་པར་ཞབས་ཏོག་ཡོན་བཅས་ཀྱི་མཉེས་པར་བྱས། ཟླ་བ་གསུམ་པར་
དཔོན་མོ་མི་ཕམ་ལྷ་དབང་དང་། དཔོན་མོ་ཆོས་སྐྱིད་གཉིས་འབྱོར་པས་ངེད་ལ་བརྙེད་པ་
བཟང་པོ་དང་འདུས་ཚོགས་སུ་མང་འགྱེད་ཀྱི་རྙེད་བཀུར་ཡང་དག་བསྟབས་ཤིང་། མི་ཕམ་ལྷ་
དབང་དཔོན་གཡོག་གཉིས་ལ་སྣར་ཐང་བརྒྱ་རྩ་ནས་འབྱུང་བའི་འཕགས་པ་བཅུ་གཅིག་ཞལ་གྱི་
རྗེས་གནང་དང་། ཆོས་སྐྱིད་ཡུམ་སྲས་སོགས་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་།
གནམ་གང་གི་ཉིན་བསྙེན་གནས་ཀྱི་སྡོམ་པ་བཅས་ཆོས་དང་ཟང་ཟིང་གི་སྒོ་ནས་མགུ་བར་བྱས།
ཟླ་བ་ལྔ་པ་སྨོན་ལམ་ཆེན་མོའི་སྐབས། ཨེར་ཏེ་ནི་ཐའི་ཇིའི་སྲས་དཔལ་འབྱོར་རབ་བརྟན་
སོགས་ཕོན་ཆེ་བ་འབྱོར་བའི་དཔོན་འབངས་ཐམས་ཅད་ནས་བདོག་པའི་སྐྱེས་གྱ་ནོམ་པ་དང་།
འདུས་ཚོགས་ལ་མང་འགྱེད་ཀྱི་བསྙེན་བཀུར་ཡང་དག་མཛད་ཅིང་། གནམ་གང་གི་སྔ་ཆར་ཁོང་
རྣམས་ལ་བསྙེན་གནས་ཀྱི་སྡོམ་པ་ཕོག་ངོས། རིམ་བཞིན་ཨེར་ཏེ་དའི་ཆིང་ལ་སྒྲོལ་དཀར་གྱི་
རྗེས་གནང་དང་། དཔལ་འབྱོར་རབ་བརྟན་སྐོར་ལ་སྤྱན་རས་གཟིགས་ཕྱག་བཞི་པའི་རྗེས་
གནང་སོགས་ཆོས་དང་ཟང་ཟིང་གི་བདག་རྐྱེན་བཟང་པོས་མགུ་བར་བྱས། འདི་སྐབས་མགོན་
ཁང་བ་དཀའ་བཅུ་བློ་བཟང་རྣམ་རྒྱལ་འཇམ་དབྱངས་གོང་མ་ཆེན་པོར་འཚམས་ཞུ་འབུལ་བར་
རྫོང་སྟ་བྱས་ཤིང་། དགུན་ཆོས་དང་པོའི་ཆོས་སྟོན་ཉིན་སློབ་དཔོན་རྣམ་པ་སོགས་ལས་འཛིན་
རྣམས་ལ་ངོས་འཕྲད་དགོས་གསུང་པ་ལྟར་བཏང་ངོས། བརྒྱུད་མཆོད་ཆེན་མོའི་ཉིན་འདུས་
སྡེར་བསྟི་སྟང་ཡང་དག་བགྱིས། ལོ་འདི་ནང་དུ་ཆོས་གྲྭ་ཆེན་པོ་འདིས་མཚོན་གཙང་རོང་གི་
དགོན་སྡེ་བརྒྱ་ཕྲག་བརྒལ་བར་བསྟན་འགྲོའི་ཕན་བདེར་དམིགས་མང་ཇ་སྦྱོར་སྦྲེལ་ཐོག་ཕྱག་
འགྱེད་གོས་དར། སེར་སྐྱའི་གྱོན་པ། རྟ་མཛོ། བསྔོ་རྟེན་རྣམ་གཞག །མཆོག་གསུམ་དམ་
339



པའི་རྟེན་རྣམས་ལ་མཆོད་པ་དང་། དགེ་འདུན་ལ་ཕོགས་ཇ་ཚུལ། དགེ་རྒྱུན་སློང་མོ་བ་སོགས་
ལ་རྙེད་བཀུར། མཆོད་གཞིས་མི་སེར་ཁྱེར་ཞན་རིགས་ལ་འབྲུ་འགྱེད། དབུལ་ཞིང་ཕོངས་པའི་
ཚོགས་ལ་ཟས་གོས་ཀྱི་སྦྱིན་པ་སོགས་ནར་མར་བགྱིས་ཤིང་། གཞན་ཡང་ཆོས་གྲྭ་ཆེན་པོ་འདི་
ཉིད་དང་ཕྱོགས་མཐའི་དགོན་ཁག་འགའ་ཞིག་ནས་རྣམ་འགྲེལ་ལེའུ་བཞིའི་ཐལ་འཕྲེང་། བདེ་
མཆོག་རྩ་རྒྱུད། བྱམས་ཆོས་སྡེ་ལྔ། མཁས་གྲུབ་ཐམས་ཅད་མཁྱེན་པས་མཛད་པའི་དུས་ཀྱི་
འཁོར་ལོའི་ཆོ་ག་ཆ་ལག་དང་བཅས་པ། ལམ་རིམ་ཆུང་བ། དཔལ་གསང་བ་འདུས་པའི་
བསྐྱེད་རྫོགས་བཅས་པའི་རྒྱུགས་སྤྲོད་པ་རིམ་བཞིན་བྱུང་བ་རྣམས་ལ་ཡང་སྟེར་ཆ་ལེགས་པར་
བསྟབས། དུས་གཏོར་སྐབས་ཆོས་སྲུངས་རྒྱ་མཚོར་སྤྱན་གཟིགས་སོགས་མཆོད་སྤྲིན་དང་དགེ་
འདུན་རྣམས་ལ་ཞབས་ཏོག་སྔར་བཞིན་བསྒྲུབས། རྣམ་རྒྱལ་ཞེས་པ་ཆུ་མོ་སྤྲུལ་གྱི་གནམ་ལོ་
བཞད་པའི་ཚེས་གཏོར་དགའ་སྟོན། སྤྱི་སྒྱུར། ཆོ་འཕྲུལ་སྨོན་ལམ་སོགས་རིམ་བཞིན་ཚུགས་
པར་ལོ་རེ་བཞིན་འདུ་ཚོགས་ཇེ་ཆེ་དང་བསྙེན་བཀུར་ཞུ་མི་མང་ཞིང་སྨོན་ལམ་གོང་འཕེལ་བྱུང་
ཞེས་གླེང་། འདི་སྐབས་དགེ་སློང་བློ་བཟང་བཀྲ་ཤིས་ཀྱིས་རིང་འཚོའི་མཎྜལ་དངོས་འབུལ་
དཔངས་མཐོ་བ་དང་། འདུས་སྡེར་མང་འགྱེད་བཅས་བྱུང་ཞིང་། འདི་ཁའི་གྲྭ་པ་གྲང་མོ་ཆེ་པ་
དཀའ་ཆེན་དམ་ཆོས་དར་རྒྱས་ཟེར་བ་ཐོས་བསམ་གྱིས་སྒྲོ་འདོགས་བཅད་ནས་དབེན་ས་ཆོས་ཀྱི་
ཕོ་བྲང་དུ་ཚེ་མཚམས་ནང་དོན་གྱི་སྒྲུབ་པ་ལྷུར་ལེན་པ་ཞིག་ཡོད་པ་ཟླ་གྲོགས་སུ་བོས་ཏེ་ཕྱག་ཆེན་
ལ་སོགས་པ་དབེན་ས་སྙན་བརྒྱུད་ཀྱི་ཐུན་མོང་མ་ཡིན་པའི་གདམས་པ་འགའ་ཞིག་ཉམས་སུ་ལེན་
པར་བརྩམས་པ་ན། དེ་ཁའི་འཚུབ་ལྷོང་ངམ། གཞན་དམ་སེལ་སོགས་ནག་ཕྱོགས་ཀྱི་གེགས་
མཚན་ཇི་ལྟ་རུང་གློ་བུར་བྲོ་ཚབས་ལྕི་བར་མཛོད་པ་ནས་ཚངས་པ་དུད་ཐོད་ཅན་ལ་ལུང་བསྟན་
རིམ་ཞུས་བྱས་འདུག་པར། དུས་དབང་གི་ཚུལ་བཞེས་ཡང་དག་པ་ཟབ་མོའི་རྣམ་དཀར་གྱི་
རིགས་འདིར་སངས་རྒྱས་ལ་ཡང་ཇི་སྙེད་ཅིག་བྱུང་འདུག་པ་ལྟར། གེགས་ཀྱི་མཚན་མ་ཆེ་ཚུལ་
གྱི་རིམ་གྲོ་ཚན་ཆེ་བ་གནང་འདུག་པར། མཛོད་པ་ནས་ཀྱང་དངོས་པོར་འཛིན་ཆགས་ཀྱི་བསམ་
པ་མེད་པར། ཆོས་གྲྭ་ཆེན་པོ་འདིས་མཚོན་དབུས་གཙང་གི་དགོན་སྡེ་ཚང་མར་མང་འགྱེད་ཚན་
ཆེ་བ་བཏང་འདུག་ཅིང་། དེ་ཡང་བདག་ཉིད་ལ་དད་ཅན་རྣམས་ཀྱིས་བསྟབས་པའི་དངོས་པོ་
རྣམས་མཆོག་གསུམ་དགེ་འདུན་མཆོད་པ་ཁོ་ན་ལས་གཞན་དུ་མ་གྱུར་པ་བྱས་འདུག་པས་རེ་ལྟོས་
བཅོལ་བ་རྣམས་ཀྱི་འདི་ཕྱིའི་དོན་ཀྱང་བཟང་པོར་གྲུབ། དེ་དང་མཐུན་པར་བརྩོན་མཛད་
340



བསྟན་འཛིན་ཆོས་ཀྱི་རྒྱལ་པོས་ཀྱང་། ལ་མོ་ཆོས་སྐྱོང་ཆེན་པོར་ལུང་ཞུ་གནང་འདུག་པར། རྗེ་
རིན་པོ་ཆེ་ཡང་ལོ་རོ་ནས་སྐུ་ཚེའི་བར་ཆད་ཞི་ཕྱིར་དུ་སྒྲོལ་དཀར་གྱི་ཉམས་ལེན་སོགས་མཛད་
དགོས་པའི་ལུང་བསྟན་ལ་བགེགས་ཀྱིས་བསྒྲིབས་པའི་ཚུལ་བཞེས་ཏེ་རྗེས་སུ་འདྲེས་གླགས་
བལྟས་པ་ལྟར་སྐུའི་ཕུང་པོའི་བདུད་འགྲོལ་སངས་རྒྱས་ནས་ཀྱང་མཛད་དགོས་ཞེས་རིམ་གྲོ་
དམིགས་བསལ་ཇོ་ཤཱཀ་ལ་མཆོད་འབུལ་སོགས་ལེ་ཚན་མང་ཙམ་སྩལ་འདུག་པར། ལྷ་ས་སྨོན་
ལམ་ཐོག་དང་། སེར་འབྲས་དགེ་གསུམ་ལ་མང་འགྱེད་བཅས་གནང་རྗེས། འདི་ཁར་སྲས་
དགའ་ལྡན་བསྟན་འཛིན་ཆེད་མངགས་ཀྱིས་རྫོང་སྟ་གནང་ནས། འདུས་ཚོགས་སུ་མང་འགྱེད་
བཟང་པོ་དང་། ངེད་ལ་རིང་འཚོའི་མཎྜལ་དངོས་པོའི་གནང་སྐྱེས་དཔངས་མཐོ་བ་བསྟར་ཏེ།
བསྟན་འགྲོ་སྤྱི་དང་བྱེ་བྲག་ཁམས་གསུམ་འགྲོ་བའི་བླ་མ་བློ་བཟང་གྲགས་པའི་དཔལ་གྱི་རིང་
ལུགས་དྲི་མ་མེད་པ་འཛིན་སྐྱོང་སྤེལ་གསུམ་གྱི་ཆེད་དུ་ཡུན་རིང་པོར་འཚོ་དགོས་ཞེས་པའི་བཀའ་
ཕེབས་བྱུང་བར། མཆོག་གསུམ་བསླུ་བ་མེད་པར་གསོལ་བ་གང་དྲག་འདེབས་ཞེས་པའི་ལན་
ཕུལ། དེ་མཐུན་སེར་འབྲས་སྤྱི་སོ་དང་། གྲྭ་ཚང་ཁག་སོ་སོ་ནས་ཀྱང་འདི་ཁར་རིང་འཚོའི་རྟེན་
འབྱུང་དང་། ཆོས་སྡེ་ཁག་སོ་སོར་བསྡུས་ཇའི་ཐོག་རིམ་གྲོ་བླ་མེད་མཛད་འདུག་ཅིང་། འདི་
ནས་མཛོད་པས་ཀྱང་། འབྲས་སྤུངས་སུ་མང་ཇ་བསྔོ་རྟེན་རྣམ་གཞག །སྤྱི་འགྱེད་ཁ་བཏགས།
གོས་ཡུག་བདུན་དང་། སེ་རར་མང་ཛ། བསྔོ་རྟེན་རྣམ་གཞག །སྤྱི་འགྱེད་ཁ་བཏགས། གོས་
ཡུག་ལྔ་བཅས་ཕུལ་འདུག གཞན་ཡང་སྐྱིད་ཤོད། སྟག་རྩེ། ཨེར་ཁེ་ཇུ་ནང་། དཔོན་མོ་ཕུན་
ཚོགས། ཐུ་གུ་སུ་ཇའི་སང་སོ་སོ་ནས་རིམ་གྲོ་བསྒྲུབ་རྟེན་དུ་དངུལ་དང་། འདི་ཁའི་གྲྭ་ཚང་ཁག་
མི་ཚན་ཆེ་འབྲིང་། ཉེ་འཁོར་བ་སེར་སྐྱ། སྦྱིན་བདག་འགའ་ཞིག་བཅས་ནས་རིམ་གྲོར་
དམིགས་འདུས་སྡེར་མང་ཇའི་བསྙེན་བཀུར་སྟོབ་པ་དུ་མ་བྱུང་། དེ་ནས་གེགས་ཀྱི་མཚན་མ་
ཡང་རིམ་གྱིས་ཞི་སྟེ་ནད་ལས་གྲོལ་ནས་སྤོང་བ་པ་དཀའ་ཆེན་དམ་ཆོས་དར་རྒྱས་དང་སྒོ་བསྟུན་
ནས་ཟབ་མོའི་ལམ་གྱི་རིམ་པ་འགའ་ཞིག་གི་ཉམས་ལེན་ལ་བརྩོན་པ་མི་དམན་བར་བགྱིས།
འདི་སྐབས་སྐུ་སྐྱེ་བློ་བཟང་བསྟན་པའི་རྒྱལ་མཚན་གྱི་རྒྱུ་ཡོན་སྦྱར་ཏེ། ཉི་འོད་དུ་སྔགས་གྲྭ་པ་
རྣམས་ཀྱིས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལྷ་དགུའི་ཆོ་ག་མཛད་
པའི་ཐོག །སྔགས་གྲྭ་པ། ཉེ་འཁོར་བ་སེར་སྐྱ་བཅས་ཚང་མར་སྟོན་མོ་བཟང་པོ་དང་། རིང་
འཚོའི་མཎྜལ། རྟེན་འབྱུང་གི་འབུལ་ནོད་དཔངས་མཐོ་བ། འདུས་སྡེར་མང་འགྱེད་བཅས་
341



པའི་རྙེད་བཀུར་ཡང་དག་བྱུང་། དེ་རྗེས་ལ་མོ་ཆོས་སྐྱོང་ཆེན་པོ་ནས་ཀྱང་ཡུན་རིང་པོར་འཚོ་
དགོས་པའི་གསུང་འཕྲིན་རྟེན་དུ་དངུལ་དཀར་གྱི་མཎྜལ་བཀྲ་ཤིས་པའི་ལྷ་གོས་ཀྱིས་བརྒྱན་པ་
དང་། རིང་འཚོའི་སྨོན་ཚིག་བཅས་སྐྱེལ་མི་གནང་བྱུང་བས་སྨོན་ཚིག་འདུས་ཚོགས་ཀྱི་ཞལ་
འདོན་དུ་མཛོད་པས་འཕྲལ་འཛུགས་བྱས་སོང་ཞིང་། ངེད་རང་ནས་གསུང་འཕྲིན་ལན་དུ།
སྲིད་ཞིའི་དགེ་ལེགས་ཕུལ་བྱུང་རྒྱལ་བའི་བསྟན། །བསྲུང་བར་ཞལ་བཞེས་རྡོ་རྗེའི་དམ་ཚིག་
ཅན། །ནམ་ཡང་གཡོ་མེད་ཕན་བདེ་མཆོག་སྩོལ་བའི། །མཐུ་ལྡན་བསྟན་སྲུངས་ཆེན་པོ་རྒྱལ་
གྱུར་ཅིག །གང་གི་བདུད་རྩིའི་གསུང་འཕྲིན་རིང་འཚོ་བའི། །བདེན་ཚིག་སྨོན་ལམ་ཟབ་མོ་
རིན་ཆེན་གྱི། །མཎྜལ་རྣམ་བཀྲའི་གོས་བཟང་དར་དཀར་བཅས། །སོན་པས་རབ་དགའི་སར་
འགྲན་སྤྲོ་བ་ཐོབ། །མཆོག་གསུམ་ཐུགས་རྗེ་སྣང་སྲིད་དྲེགས་ལྡན་གྱི། །གཙོ་ཁྱོད་མཐུ་སྟོབས་
ནུས་པའི་གཟི་བྱིན་གྱིས། །བགེགས་མཚན་བདུད་སྡེའི་གཡུལ་ལས་རྣམ་རྒྱལ་ཏེ། བདེ་སྟོང་
ཆོས་ཀྱི་དཔལ་ལ་སྤྱོད་པར་སྨོན། །སླར་ཡང་བསྟན་དང་འགྲོ་བའི་བདེ་སྐྱིད་སྤེལ། །མ་རུངས་
བསམ་སྦྱོར་འཚང་དང་ཡིད་སྲུབས་སྡེ། ། གནོད་བྱེད་ཉེར་འཚེ་མ་ལུས་ཞི་བ་དང་། །འཕྲིན་
ལས་རྣམ་བཞི་གཡེལ་བ་མེད་པར་མཛོད། །དགྱེས་པ་བསྐྱེད་ཕྱིར་སྣ་ལྔའི་སྙན་ཤལ་དང་། །
གསེར་སྐྱེམས་སྲང་གི་འཁོར་ལོ་ལྷ་ཡི་གོས། །དངོས་བཤམས་ཡིད་སྤྲུལ་མཆོད་སྤྲིན་ལེགས་སྤྲོས་
ཏེ། །ཡར་ཚེས་དགེ་བར་ཆོས་གྲྭ་ཆེ་ནས་ཕུལ། ཞེས་པའང་ཕུལ། འདི་སྐབས་རྡོ་རིག་ཐུ་ཧོང་
ཐའི་ཇའི་ལམ་རིམ་གྲྭ་ཚང་གི་བླ་མ་དྲུང་རམ་པ་ཆོས་འཕེལ་དར་རྒྱས་ཀྱིས་ངོས་ཀྱི་རིང་འཚོར་
དམིགས་འདུས་སྡེར་མང་འགྱེད་དང་། ངེད་ལ་མཎྜལ་རྟེན་འབྱུང་གི་འབུལ་ནོད་དཔངས་མཐོ་
བ་བཅས་སྐྱེལ་མི་ཆེད་མངགས་བཏང་བའང་འབྱོར་པས་རྟེན་འབྲེལ་གྱི་སྒོ་དུ་མ་འགྲིག་ཅིང་།
མཆོག་དམན་བར་མ་ཐམས་ཅད་ཀྱིས་བདག་ཉིད་ལ་དགྱེས་ཤིང་མོས་པའི་སྒོ་ནས་མཐུན་རྐྱེན་བླ་
མེད་མཛད་པའང་བདག་གིས་གཞོན་ནུའི་དུས་ནས་བཟུངས་རྣམ་པ་ཐམས་ཅད་དུ་རང་གཞན་
གྱི་གྲུབ་མཐའ་དང་དགྲ་གཉེན་བར་མའི་ཕྱོགས་རིས་མེད་པར་རྟག་ཏུ་དམན་ས་བཟུང་། རྣམ་
གཡེང་ཆུང་ཞིང་རང་དབང་འདུས་སྐབས་ཐམས་ཅད་དུ་གཅིག་བུར་ཆོས་བཞིན་སྤྱད་པའི་མཐུ་
དང་། མཆོག་གསུམ་བསླུ་བ་མེད་པའི་ཐུགས་རྗེར་ངེས། བཅུ་གསུམ་དུས་ཆེན་གྱི་མང་འགྱེད་
དང་། དཔྱིད་ཆོས་གཉིས་པའི་ཕྱག་འགྱེད་ཀྱང་སྔར་རྒྱུན་ལྟར་ཕུལ། འདི་སྐབས་ཆོས་གྲྭ་ཆེན་
པོ་འདི་ཁའི་བྱམས་ཆེན་གྱི་དབུ་ཐོག་རྒྱ་ཕིགས་ལོ་མང་སོང་བས་རྙིངས་ཤིང་གོགས་པར་ལྗོན་
342



དམར་མཁར་རྒྱུའི་ཁལ་ཉིས་བརྒྱ་དང་ཉི་ཤུ་རྩ་གསུམ་ཉག་དགུ། གསེར་སྦྱངས་བཙོ་མ་མགུར་ཞོ་
ཉིས་སྟོང་སུམ་བརྒྱ་བདུན་ཅུ་ལས་གསར་དུ་བསྐྲུན་པ། ས་ག་ཟླ་བའི་དུས་ཆེན་གསུམ་འཛོམ་
ཉིན་ལེགས་པར་སྒྲོན་ཞིང་། རྙིང་པར་ཡང་ལྗོན་དམར་ཁལ་བཅུ་དགུ་དང་། གསེར་སྦྱངས་
བཙོ་མ་མགུར་ཞོ་བརྒྱད་བརྒྱ་དང་གྱ་བདུན་ལྷག་ཙམ་བསྣན་པའི་བཟོ་བཅོས་ལེགས་པར་བགྱིས་
ནས་མཆོད་ཁང་གསར་པར་རྒྱལ་བ་ཙོང་ཁ་པ་ཆེན་པོའི་སྣང་བརྙན་བཞུགས་པའི་དབུ་ཐོག་ཏུ་
སྒྲོན། འདི་དུས་སྐུ་གཉེར་ཆེན་མོ་དཀའ་ཆེན་སྐལ་བཟང་གིས་རིང་འཚོའི་མཎྜལ་དངོས་འབུལ་
དང་བཅས་བྱུང་ཞིང་། འདུས་ཚོགས་སུ་ཡང་རིང་འཚོར་དམིགས་པའི་མང་འགྱེད་བསྟར། དེ་
ནས་བརྩོན་མཛད་བསྟན་འཛིན་ཆོས་ཀྱི་རྒྱལ་པོས་བང་ཕྱིན་ཆེད་གནང་ལ། གོང་ས་མཆོག་གི་
སྤྲུལ་སྐུ་རིན་པོ་ཆེ་སྐུ་བསྙུན་ཚུལ་བསྟན་པར་བརྟག་པ་དགོས་ཚུལ་བྱུང་བ་བཞིན་མཆོག་གསུམ་
དམ་པར་གསོལ་བ་བཏབ་པའི་བརྟག་པར་གང་བབས་གྱི་གསལ་འཕྲལ་དུ་ཕུལ་ངོས། འདི་ཁ་
འདུས་ཚོགས་སུ་མང་ཇ་བཟང་པོ། དགེ་འདུན་རེར་ཕྱག་འགྱེད་བཀྲས་བཏགས་རེ། སློབ་
དཔོན་དབུ་ཆོས་སོགས་ལ་བསྔོ་རྟེན་རྣམ་གཞག་བཅས་ཕུལ་ཏེ། སྔ་གོང་རྒྱལ་པོ་དང་བཙུན་མོ་
སྲས་བཅས་ནས་བསྐུལ་བའི་ཞབས་བརྟན་གསོལ་འདེབས་ངག་གི་དབང་ཕྱུག་མ་ཟླ་བ་ལྔ་པའི་
ཚེས་བརྒྱད་ཀྱི་ཉིན་འདུས་པ་རྒྱ་མཚོའི་ཞལ་འདོན་དུ་བཙུགས། དེའི་མུར་འདུས་ཚོགས་ལ་མང་
ཇ་བཅོ་ལྔ་ཞུས་ཐོག་ཞལ་འདོན་གདུགས་དཀར། སྒྲོལ་ཤེར། ཚེ་གཟུངས། སྔགས་གྲྭར་རྒྱུད་ཇ་
ཉིན་གང་གསུམ་གྱི་རིང་ཚེ་ཆོག་མཛད་རྒྱུའི་ཞབས་ཏོག་ཡོན་བཅས་བསྟབས་ཏེ་ཞབས་བརྟན་སྐུ་
རིམ་ཡང་དག་པར་བསྒྲུབས། དེ་ནས་སྨོན་ལམ་ཆེན་མོ་དང་ཆོས་འཁོར་གསར་པ་དབྱར་གནས་
པ་ལ་སོགས་པ་རིམ་བཞིན་ཚུགས་པར་འདུས་ཚོགས་སུ་ཕོགས་འགྱེད་ཇ་ཚུལ་ སོགས་དང་།
དབྱར་གནས་སྐབས་ཕྱོགས་མཐའི་དགོན་རི་ཁྲོད་ཀྱི་སྡེ་དང་བཅས་པར་མང་འགྱེད་འབུལ་རྒྱུན་
ཡོད་པ་རྣམས་ཀྱང་ཉམས་མེད་ལེགས་པར་ཕུལ་ཏེ། ཟབ་མོའི་ལམ་གྱི་རིམ་པ་བསྒོམ་པ་ལ་
སོགས་པ་དགེ་སྦྱོར་གྱི་རིམ་པ་ལ་བརྩོན་པར་བྱས། འདི་སྐབས་འཇམ་དབྱངས་གོང་མ་ཆེན་པོའི་
ལྷ་སྲས་བཞི་པས་གསང་སྔགས་རྒྱལ་བ་གྲྭ་ཚང་དུ་གོས་མངགས་བཏགས་ཀྱི་ཕོད་ཀ་རྡོར་གོང་།
སེ་རལ་ཁ། བནྡྷ། ཕུར་པ་སོགས་གྲ་མཚུངས་ཉེར་བརྒྱད་དང་། གཞན་ཡང་སྦྱོར་འཇགས་
འགའ་ཞིག་གནང་བྱུང་བ་སྔགས་གྲྭར་ཕུལ་བ་དང་བསྟུན། དགེ་འདུན་ཕྱེད་སུམ་བརྒྱ་སྐོར་ལ་
ཕྱག་འགྱེད་བཀྲས་བཏགས་བཟང་པོ་རེ། བསྔོ་རྟེན་རྣམ་གཞག་བཅས་ཕུལ་ཞིང་། གཞན་ཡང་
343



རྒྱལ་ཆེན་རྩེ་ཆོས་འཁོར་བདེ་ཆེན། འབྲོང་རྩེ་ཆོས་སྡེ། ཤངས་དགེ་འཕེལ། གཅེན་ལུང་མཁའ་
སྤྱོད། ས་ལུང་དགའ་ལྡན་ཆོས་སྡེ། སྤང་ཡུལ་བདེ་བ་ཅན་སོགས་དགོན་ཁག་བཅུ་ཕྲག་གསུམ་
བརྒལ་བར་མང་འགྱེད་སྐོལ་འགྱེད་བཅས་ཐོག །བླ་མ་སངས་རྒྱས་བྱང་སེམས་སོགས་ཀྱི་བྲིས་
ཐང་ཞེ་གཉིས་དང་། རྒྱལ་བ་རིགས་ལྔའི་སྣང་བརྙན་བཀྲ་བའི་ཅོད་པན་ལྔ་ལྷག་བཅུ་ཕྲག་དྲུག
།དྲིལ་བུ་རྡོར་བཅས་གསར་རྙིང་འདྲེས་པ་བརྒྱ་ཕྲག་གཉིས་དང་གསུམ་ལྷག་བཅུ་ཕྲག་གསུམ།
གོས་ཆེན་གྱི་རྟེན་ཁེབས་ཉེར་བདུན་རྣམས་ཀྱི་སྦྱོར་འཇགས་ཆ་སྙོམས་ཀྱིས་ཕུལ། ལོ་སྔོན་མ་
འཇམ་དབྱངས་གོང་མ་ཆེན་པོའི་འཚམས་ཞུའི་མི་སྣར་ཞལ་སྔ་ནས་བློ་བཟང་རྣམ་རྒྱལ་མངགས་
པ་ས་ཆུ་མ་འཕྲོད་པས་མ་འཚོ་འདུག་ཀྱང་། འདི་ཁའི་མི་སྣའི་ཚབ་དང་། གོང་མའི་མི་སྣ་ཉིས་
ཐུས་སུ་པཎ་ཆེན་རང་གི་གྲྭ་པ་ཡིན་པ་བཅས་ཇ་སག་བླ་མ་དགེ་ལེགས་ཆོས་འཕེལ་ལ་འགྲོ་དགོས་
པའི་བཀའ་ཕེབས་འདུག་པ་དང་། གཞན་ཡང་ཚེ་རིང་ཁེ་ཡཱ། ཏཱ་བླ་མ་ནོར་བུ། ཇར་གོ་ཆི་
སགས་དང་བཅས་འཚམས་འདྲིའི་གསེར་ཡིག་གནང་སྐྱེས་བཟང་པོ་འབྱོར་པར། པཎ་ཆེན་
འཕགས་པ་ཁྱེད་ཀྱིས་སྐྱེ་བ་གོང་མ་ནས་ཙོང་ཁ་པའི་བསྟན་པ་ལ་བརྩོན་པས་དྲང་པོའི་སེམས་རྩེ་
གཅིག་གིས་བླ་མའི་ཚུལ་བཙུན་པོར་བཟུང་། ངས་དགེ་ལུགས་ཀྱི་བསྟན་པ་འཕེལ་བ་དང་།
འགྲོ་བ་རྣམས་ལ་བདེ་སྐྱིད་མཐར་ཕྱིན་པའི་བསམ་པ་རྣམ་དག་དང་མཐུན་བརྩོན་ལེགས་པ་བྱུང་
ཚུལ་སོགས་གཟེངས་བསྟོད་དང་འཛིན་སྐྱོང་བཅས་པར་སྐད་རིགས་དང་ཡིག་རིགས་གསུམ་
བརྐོས་སུ་ཡོད་པའི་གསེར་སམ་ལྟེབ་བརྩེགས་གསེར་གྱི་ཐམ་ཁ་ཆེ་བ་བཅས་དང་། མི་སྣ་རྣམས་
ཀྱིས་ཀྱང་རྒྱ་ཟོག་གི་སྟེར་ཆ་དཔངས་མཐོ་བ་བྱུང་། དེ་ནས་མི་སྣ་རྣམས་དང་། ལྷ་པའི་ཞབས་
དྲུང་གི་སྐུ་སྐྱེ། རྒྱུད་སྨད་བླ་མ་དབུ་མཛད་སོགས་སྤྱི་སྒེར་ལ་འཇིགས་བྱེད་དཔའ་གཅིག་དང་།
བཀའ་གདམས་ལྷ་བཞི། རྡོ་རྗེ་སེམས་དཔའ། ཁྱུང་ནག །འཇམ་དབྱངས་ན་ག་པོ། གྲུབ་རྒྱལ་
ལུགས་ཀྱི་ཚེ་དཔག་མེད་ལྷ་གཅིག་བུམ་གཅིག་ཚེ་ཟན་ལ་བརྟེན་པ་རྣམས་ཀྱི་རྗེས་གནང་དང་།
ཏཱ་བླ་མ་སོགས་དགེ་ཚུལ་བཅོ་ལྔར་ཞུགས་ལ་ཡོངས་སུ་རྫོགས་པ་དགེ་སློང་གི་དངོས་པོ་བྱིན། ལྷ་
པ་སྐུ་སྐྱེ་ལ་ལམ་རིམ་དམར་ཁྲིད། ལམ་གཙོའི་ཁྲིད། བླ་མ་མཆོད་པའི་ཁྲིད། སྙིང་པོ་དོན་
གསུམ་གྱི་ཁྲིད་དང་བླ་བརྒྱུད་གསོལ་འདེབས་ཀྱི་ལུང་། རྗེ་བླ་མ་ལ་བརྟེན་པའི་བླ་མའི་རྣལ་
འབྱོར། ནང་གི་ཁོང་སྐྲུན་འདོན་པའི་སྐྱུག་སྨན་རྣམས་ཀྱི་ལུང་གཟབ་བཤད་དང་བཅས་པ་
བགྱིས་ཤིང་། གོང་མའི་མི་སྣ་རྣམས་ལ་བདག་རྐྱེན་དང་ཐོན་ཆས་བཟང་པོས་མགུ་བ་བསྐྱེད་དེ་
344



-
-
-
༤
=
- ་ས =
-
ཐོན་པར་བྱས་ངོས། ལྷ་པ་སྐུ་སྐྱེ་བློ་བཟང་འཕྲིན་ལས་ཟླ་བཅས་ཀྱང་གོང་མ་ཆེན་པོར་འཚམས་
ཞུ་འབུལ་བར་རྫོང་ལྟ་བྱས། འདི་གོང་རྒྱལ་སྲས་སྤྲུལ་པའི་སྐུ་ཐུགས་རྫོགས་དོན་གཉེར་གྱིས་
ཕེབས་པར་ཇ་གྲལ་སོགས་འདུད་པ་ཕུན་སུམ་ཚོགས་པ་དང་། ཟླ་བ་བཅུ་གཅིག་པའི་ཚེས་
བཅུའི་ཉིན་ཞུགས་ལ་ཡོངས་སུ་རྫོགས་པ་དགེ་སློང་གི་དངོས་པོ་ཕུལ། སྤྲུལ་སྐུ་རིན་པོ་ཆེ་དང་།
སྐུ་སྐྱེ་བློ་བཟང་བསྟན་པའི་རྒྱལ་མཚན། རྒྱུད་སྨད་བླ་མ་དབུ་མཛད་སོགས་ལ་དཔལ་རྡོ་རྗེ་
འཇིགས་བྱེད་ཆེན་པོའི་དབང་གི་སྦྱོར་བ་དངོས་གཞི་བཅས་དབང་བཞི་ཡོངས་རྫོགས་དང་། ཚེ་
རྟ་ཟུང་འབྲེལ། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་གཅོད་ཀྱི་
གདམས་པ་དང་། ཕྱག་ཆེན་རྩ་བ་བརྒྱུད་འདེབས་བཅས་པ། བདག་བསྟོད་དད་པའི་ལྗོན་ཤིང་
རྣམས་ཀྱི་ལུང་དགོངས་བཞེད་ལྟར་ཕུལ། འདི་སྐབས་ཀྱང་རྒྱ་སོག །བཀྲ་ཤིས་ལྗོངས་སོགས་
ནས་བྱོན་པ་དང་འདི་ཁའི་གྲྭ་རིགས་བཅས་བཞི་བཅུ་སྐོར་བསྙེན་རྫོགས་སུ་བསྒྲུབས་ཤིང་། ལོ་
འདི་ནང་དུ་ཆོས་གྲྭ་ཆེན་པོ་འདི་ཉིད་དང་། དབེན་ས་ཆོས་ཀྱི་ཕོ་བྲང་། གསེར་མདོག་ཅན།
བྱ་རྒོད་གཤོངས་སོགས་ཆོས་སྡེ་ཁ་ཤས་ནས། རྣམ་འགྲེལ་ལེའུ་བཞིའི་ཐལ་འཕྲེང་། བདེ་མཆོག་
རྩ་རྒྱུད། བྱང་ཆུབ་ལམ་རིམ་ཆུང་བ། ཕར་ཕྱིན་གྱི་ཐལ་འཕྲེང་། བྱམས་ཆོས་སྡེ་ལྔ། སྡོམ་
གསུམ་རབ་དབྱེ། དཔལ་དུས་ཀྱི་འཁོར་ལོའི་སྒྲུབ་དཀྱིལ་ཆ་ལག་དང་བཅས་པ་སོགས་ཀྱི་རྒྱུགས་
སྤྲོད་པ་དུ་མ་བྱུང་བར་ལེགས་སོའི་སྟེར་ཆ་བཟང་པོ་རིམ་བཞིན་བསྟབས། ཟླ་བ་བཅུ་གཉིས་
པའི་མགོར་གདོང་དཀར་བཀྲ་ཤིས་རབ་བརྟན་པས་མཎྜལ་དང་བཅས་རིང་འཚོའི་རྟེན་འབྱུང་
དངོས་འབུལ་དང་འདུས་སྡེར་མང་འགྱེད་ཀྱི་བསྙེན་བཀུར་ཡང་བྱུང་ཞིང་། འདི་ལོ་ཕན་ལོ་
གསུམ་གྱི་ཁོངས་སུ་ཇོ་ཤཱཀ་རྣམ་ གཉིས། རང་བྱོན་ལྔ་ལྡན། གསེར་ གདུང་ རིན་པོ་ཆེ།
འཕགས་པ་ལོ་ཀེ་ཤྭ་ར། དགའ་ལྡན་དངུལ་གདུང་རིན་པོ་ཆེ། རྭ་སྒྲེང་གི་ཇོ་བོ་འཇམ་པའི་རྡོ་
རྗེ། འོལ་ཁ་རྫིང་ཕྱིའི་བྱམས་པ་སོགས་ལ་སྣ་ལྔའི་མཆོད་སྤྲིན་རྒྱ་མཚོ་སྤྲོས་པར། མཆོད་རྩམ་
ཁལ་ལྔ་བརྒྱ་དང་ཉེར་བདུན། མར་ཁལ་བདུན་བརྒྱ་དང་དོན་བདུན། མེ་ཏོག་ནས་ཁལ་བཞི་
བརྒྱ་སོ་བདུན། སྤོས་དམར་སེར་ཁྲེས་ཉིས་བརྒྱ་དང་བཅུ་གསུམ། གུར་ཀུམ་ཉག་བདུན་སྤོར་
གསུམ། སྙན་དར་ཁ་བཏགས་ཆེ་ལེགས་བཅུ་གཅིག །མདའ་དར་སྣ་ལྔ་རྣམས་དང་། མེ་ཕག་
ནས་ཆུ་སྦྲུལ་ཕན་གྱི་ཁོངས་སུ། མཆོད་ཁང་བདེ་བ་ཅན་དུ་བཞུགས་རྒྱུའི་བླ་མ་སངས་རྒྱས་བྱང་
སེམས་ཀྱི་སྐུ་བརྙན། དེར་རིན་པོ་ཆེའི་འཕན། འཁྲུངས་རབས་བརྒྱ་པ་དང་མཛད་བཅུའི་ཐང་
345



ཀ། མཆོད་ཁང་བདེ་བ་ཅན་དང་འཕགས་ཡུལ་ལི་མ་ལྷ་ཁང་གི་ལྡེབས་བྲིས། ཆོས་འཁོར་
གསར་བཙུགས་ཀྱི་རྒྱན་འགྲེམ་འཕན་སྒོར་ལ་རྒྱལ་བ་ཞི་ཁྲོའི་སྐུ་བརྙན། སྣར་ཐང་གི་མཆོད་རྟེན་
ཞིག་གསོས། བྱམས་ཆེན་གྱི་དབུ་ཐོག་གི་རྒྱ་ཕིགས་ཤིང་སྒྲིག་བཅས་བཟོ་བོ་མཐའ་དག་གི་ཡོན་
ཁྱོན་བསྡོམས་འབྲུ་གཤོར་ཁལ་ཆིག་འབུམ་ཉི་ཁྲི་ལྔ་སྟོང་། སུམ་བརྒྱ་རེ་དྲུག་བྲེ་བཞིའི་རྩིས་ཐོབ་
པར། གསེར་དངུལ། གོས་དར། བྱུ་རུ། སྤོས་ཤེལ། འབྲུ་རྐྱང་། གྱོན་པའི་རིགས། ལྕགས་
རས། རྟ་སོགས་ཕོན་ཆེ་བ་དང་། གསེར་ཕུད་ལུགས་ཁའི་དོད་གསེར་སྲང་དོ་བཅས་སོ་སོར་
བསྟབས་ཏེ། བཟོ་བོ། མགོ་བ། ལག་ གཡོག་དང་བཅས་པ་ ཐམས་ ཅད་མགུ་བར་བྱས།
གཞན་ཡང་གཙང་རོང་ཁུལ་གྱི་དགོན་སྡེ་རྣམས་ལ་མང་འགྱེད་བཟང་པོའི་བསྙེན་བཀུར་དང་།
ཕོགས་འགྱེད་འཆར་ཅན་དགོས་པ་རྣམས་ཀྱང་ལེགས་པར་བསྒྲུབས། དུས་གཏོར་སྐབས་བླ་མ་
ཡི་དམ་ཆོས་སྲུངས་རྒྱ་མཚོའི་ཚོགས་ལ་དམ་རྫས་མཆོད་གཏོར་སོགས་ཀྱིས་དགྱེས་པ་བསྐྱེད་དེ།
རྒྱལ་བ་ཞེས་པ་ཤིང་ཕོ་རྟ་ལོ་གསར་དུ་བཞད་པའི་དགའ་སྟོན་གྱི་ཐོག་ཉི་འོད་དུ་ཕྱིན་ནས་ལག་
དབང་དང་དགའ་སྟོན་བཟང་པོས་མགུ་བར་བྱས། དེ་ནས་སྤྱི་སྐྱུར་དང་། རྒྱལ་བས་ཆོ་འཕྲུལ་
ཆེན་པོ་བསྟན་པའི་དུས་མཆོད་རྣམས་རིམ་གྱིས་ཚུགས་པར་འདུས་པ་རྒྱ་མཚོའི་ཚོགས་དབུར་
འགྲོ་མ་ཐུབ་ཀྱང་བསྟན་འགྲོར་ཕན་བདེ་བཟང་པོ་འབྱུང་བའི་ སྨོན་ལམ་རྒྱུན་མར་བཏབ།
འདུས་ཚོགས་ལའང་བསྙེན་བཀུར་མོད་ཅིང་སྨོན་ལམ་རྣམ་པར་དག་པ་གོང་འཕེལ་སོགས་ཕུན་
སུམ་ཚོགས་པ་བྱུང་ཞེས་གླེང་། ཚེས་བཅོ་ལྔའི་ཉིན་བདག་ཉིད་ལ་རིང་འཚོའི་རྟེན་འབྲེལ་བསྒྲིག་
བའི་ཆེད་དུ་བྲུལ་ཚང་ནས་རྒྱུ་ཡོན་སྦྱར་ཏེ། ཉི་འོད་དུ་རྒྱུད་གྲྭ་པ་དགེ་བའི་བཤེས་གཉེན་རྣམས་
ཀྱིས་ཛོ་ཏཱ་རི་དགྲ་ལས་རྣམ་རྒྱལ་ལུགས་ཀྱི་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་གསུང་
ཆོག་མཛད་པའི་ཐོག་མཎྜལ་སྔོན་འགྲོའི་རྟེན་འབྱུང་གི་འབུལ་ནོད་དང་། ཚང་མར་ཚོགས་སྟོན་
བཟང་པོ། འདུས་སྡེར་མང་འགྱེད་ཀྱི་བསྟི་སྟང་བཅས་བྱུང་། ཟླ་བ་གཉིས་པའི་ཚེས་བརྒྱད་ཀྱི་
ཉིན་དབེན་ས་ཆོས་ཀྱི་ཕོ་བྲང་པ་འདུས་སྤྱིས་ཉེ་འཁོར་བ་སོགས་ཚང་མར་སྟོན་མོ་དང་བཅས་
པའི་ཐོག་བླ་མ་མཆོད་པ་དང་འབྲེལ་བའི་སྒོ་ནས་རིང་འཚོའི་རྟེན་འབྱུང་མཎྜལ་སྤྱི་སྒེར་ནས་
དངོས་པོའི་ཚན་གྲངས་རྣམས་བྱུང་བར་དགེ་འདུན་ཉིས་བརྒྱ་སྐོར་ལ། བཀྲས་བཏགས།
མཛོད་གོས་ཁ། ཧུ་ཚལ་ཉག་གསུམ་རེའི་ཕྱག་འགྱེད་དང་། ཆོས་འཁོར་དབུས་སྡིངས། ཆུ་
དབར་གཡུ་རྩེ་གཉིས་ཀྱི་རབ་བྱུང་མ་དྲུག་ཅུ་སྐོར་ལ་རེར་བཀྲས་བཏགས། གོས་དཀྱུས་ཁ། ཇ་
346



ཉག་གསུམ་རེ། འདི་ཁོང་བཞུགས་རིང་ཇ་ཐུག་ཚ་གུང་བཅས་སྔར་རྒྱུན་དང་། ཚེ་རྟ་ཟུང་
འབྲེལ་གྱི་རྗེས་གནང་དགོས་ཚུལ་ལྟར་བཞེད་པ་བསྐངས། རང་མཁར་ལྷུན་གྲུབ་གླིང་བས་ཀྱང་
ངོས་ཀྱི་རིང་འཚོར་དམིགས་སྔགས་གྲྭར་ཚེ་ཆོག་ཉིན་གང་གསུམ་དང་རྟེན་འབྱུང་ཚན་གྲོངས་
བཅས་བྱུང་། གཞན་ཡང་གཙང་ཁུལ་གྱི་དགོན་ཁག་ཕལ་མོ་ཆེ་ནས་རིང་འཚོའི་མཎྜལ་སྤྱི་སྒེར་
སོ་སོ་ནས་བདོག་པའི་སྐྱེས་བཅས་རིམ་བཞིན་སྟོབ་མི་འབྱོར་བ་སོ་སོར་མང་འགྱེད་བསྔོ་རྟེན་རྣམ་
གཞག །སྤྱི་འབུལ་རྣམས་ཕྱིར་སློག་དང་། སྒེར་འབུལ་སོ་སོར་སློག་བཅས་ཕུལ། འདི་སྐབས་
ཁལ་ཁ་ནས་ཞབས་དྲུང་ཛ་ཡ་པཎྜིཏས་བདག་ཉིད་ལ་རིང་འཚོའི་རྟེན་འབྲེལ་བསྒྲིག་པར་ཆེད་
མངགས་མི་སྣར་པཎྜིཏ་ཤེ་རལ་ཐུ་བཏང་བ་འབྱོར་བས་འདུས་ཚོགས་སུ་མང་འགྱེད་བཟང་པོ་
དང་བཅས་པའི་ཐོག་ངེད་ལ་ཆེད་མངགས་རིང་འཚོའི་རྟེན་འབྱུང་མཎྜལ། གསེར་དངུལ། ཇ་
གོས་དར་སོགས་བདོག་པའི་སྐྱེས་རྒྱ་ཆེ་བ་དང་། མ་སྣ་ཤ་རལ་ཐུ་དང་། གཞན་ཡང་དེ་ཁུལ་གྱི་
བླ་དཔོན་ཁག་དུ་མས་འཚམས་འདྲི་རྟེན་སྦྲགས་སྐྱེལ་མི་བཏང་བའི་མི་སྣ་སོ་སོ་ནས་ཀྱང་ངོས་ལ་
རྒྱུ་ཟོག་གི་དངོས་འབུལ་དཔངས་མཐོ་བ་དང་འདུས་ཚོགས་སུ་མང་འགྱེད་སོགས་ཀྱི་བསྙེན་
བཀུར་རིམ་པར་བྱུང་། དེ་ནས་ཤ་རལ་ཐུ་སོགས་ལ། ཐུབ་པ་དམ་ཚིག་གསུམ་བཀོད་ཀྱི་དབང་
དང་། དེའི་སྒྲུབ་དཀྱིལ། རྒྱལ་ཀུན་ངོ་བོ་མ། ཛ་ཡ་པཎྜིཏའི་རྣམ་ཐར་གསོལ་འདེབས་ངེད་
རང་ནས་བརྩམས་པ་རྣམས་ཀྱི་ལུང་སོགས་ཆོས་དང་ཟང་ཟིང་གི་སྒོ་ནས་མགུ་བར་བྱས་ཏེ་ཐོན་
ཆས་བསྟབས། འདི་སྐབས་སྔ་ཕྱིར་ཐར་པ་དོན་གཉེར་གྱི་སྐྱེ་བོ་བརྒྱ་ཕྲག་ལྔ་དང་། བཅུ་ཕྲག་
གཉིས་བརྒལ་བ་ཐུབ་བསྟན་སོ་སོ་ཐར་པའི་སྒོར་འཇུག་པར་འདོད་ནས་བྱུང་བ་རྣམས་རིམ་གྱིས་
དགེ་བསྙེན་ནས་དགེ་ཚུལ་གྱི་བར་དཀྱུས་ཐོག་རེར་བསྒྲུབས། གཞན་ཡང་གདན་ས་ཆེན་པོ་རི་བོ་
དགེ་ལྡན་རྣམ་པར་རྒྱལ་བའི་གླིང་། དཔལ་ལྡན་འབྲས་སྤུངས། སེ་ར་ཐེག་ཆེན་གླིང་། རྒྱུད་
སྟོད་སྨད། དབེན་ས་ཆོས་ཀྱི་ཕོ་བྲང་པ། འདི་ཁའི་གྲྭ་རིགས་སོགས་དགེ་སློང་གི་དངོས་པོ་དོན་
དུ་གཉེར་བ་བྱུང་བ་རྣམས་ཀྱིའང་བཞེད་དོན་མི་རིང་བར་བསྐངས་ནས་བསྟན་པ་རིན་པོ་ཆེའི་
ཞབས་འདེགས་སུ་འགྱུར་བ་བྱས། ཟླ་བ་གཉིས་པའི་ཚེས་བཅུ་ལ་འདི་ཁ་ཧར་གདོང་སྤྱི་སོས་
རིང་འཚོའི་མཎྜལ་བདོག་འབུལ། འདུས་ཚོགས་སུ་མང་འགྱེད་ཀྱི་བསྙེན་བཀུར་བཅས་བྱུང་
ཞིང་། ཁོ་པ་སྤྱི་སོར་ཡང་སྦྱོར་འཇགས་ལ་རྒྱལ་བ་དོན་ཀུན་གྲུབ་པའི་གསེར་སྐུ་མདའ་གང་ཙམ་
གསེར་ཟངས་ཀྱི་ཁྲི་རྒྱབ་དང་བཅས་པ་གཅིག་གིས་གཙོས་བླ་མ་སངས་རྒྱས་བྱང་སེམས་སོགས་ཀྱི་
347



སྐུ་བརྙན་གསེར་རིག་ལས་གྲུབ་པ་དྲུག་ཅུ་རེ་གཉིས། དངུལ་དཀར་གྱི་མཆོད་རྟེན་ཕྲ་ལྡན་མ་
གསུམ་དང་། གསེར་ཟངས་ཀྱི་གཅིག །གདུང་རྟེན་བཅོ་བརྒྱད། རྒྱལ་བ་མ་ཕམ་མགོན་པོའི་
བྲིས་ཐང་ཁ་ཐའི་གོང་གཤམ་ལག་ཅན་གཅིག །གཙོ་ཐང་བསྟན་པའི་བདག་པོ་བཞུགས་པའི་
ལམ་རིམ་བླ་བརྒྱུད་ཀྱི་བྲིས་ཐང་གོས་ཆེན་གྱི་གོང་གཤམ་ལག་ཅན་གྲ་མཚུངས་དགུ། ལི་རག་
སོགས་ཀྱི་མཆོད་རྫས་སོ་བརྒྱད། རྒྱ་བཟོའི་མེ་དམ་བཟོ་བཀོད་ལེགས་པ་སོགས་ཕུལ།་ ཟླ་བ་
གསུམ་པའི་ཚེས་བཅུ་གསུམ་གྱི་ཉིན་ཡང་མགྲོན་གཉེར་དཀའ་བཅུ་བློ་བཟང་རྡོ་རྗེས་རིང་འཚོའི་
རྟེན་འབྱུང་མཎྜལ་དངོས་པོའི་ཚན་གྲངས་འདུས་ཚོགས་སུ་མང་འགྱེད་བཅས་བྱུང་། སྔོན་ནས་
མཆོད་ཁང་གསར་བཞེངས་གྲས་ཙནྡན་གྱི་གནས་བཅུ་ལྷ་ཁང་དང་བླ་མེད་ལྷ་ཁང་། གསེར་
ཟངས་ཀྱི་ལམ་རིམ་ལྷ་ཁང་། འཕགས་ཡུལ་ལི་མ་ལྷ་ཁང་། དགའ་ལྡན་ལྷ་ཁང་། བདེ་བ་ཅན།
གསེར་སྐུ་ལྷ་ཁང་། པར་ཁང་སོགས་བྲིས་འབུར་གྱི་སྐུ་གསུང་ཐུགས་རྟེན་རྣམས་དང་། བྱམས་
ཆེན་དབུ་ཐོག་གི་རྒྱུ་ཐིགས་གསར་བཞེངས། རྒྱ་ཕིགས་རྙིང་པ་ཁམས་གསུམ་འགྲོ་བའི་བླ་མ་ཙོང་
ཁ་པ་ཆེན་པོའི་སྐུ་འདྲ་རིན་པོ་ཆེ་བཞུགས་པའི་དབུ་ཐོག་ཏུ་སྒྲོན་པ་རྣམས་ལ་ཆབས་གཅིག་ཏུ་
རབ་གནས་པ་བྱ་བར་བརྩམས་ཏེ། ས་ག་ཟླ་བའི་ཚེས་བཅུ་གཟའ་སྐར་དགེ་བའི་ཉིན་གསང་
སྔགས་རྒྱལ་བ་གྲྭ་ཚང་པ་རྣམས་ཀྱིས་དཔལ་གསང་བ་འདུས་པ་མི་བསྐྱོད་རྡོ་རྗེའི་སྒོ་ནས་རབ་ཏུ་
གནས་པའི་སྦྱོར་བ་དང་ཕྱི་ཉིན་དངོས་གཞི་མཛད་པའི་སྦྱོར་དངོས་གཉིས་ཀའི་ཚོགས་དབུར་
བདག་ཉིད་ཀྱིས་ཀྱང་ཕྱིན། མཛོད་པ་རྗེ་དྲུང་བློ་བཟང་མགོན་པོས་ཡོན་བདག་བསྒོ་བའི་སྐབས་
ཀྱི་ཡོན་བདག་བྱས། སྦྱོར་དངོས་གཉིས་ཀར་སྔགས་གྲྭ་པ་རྣམས་དང་བཅས་པར་ཚ་གུང་སྟོན་མོ་
དང་། དགོང་ཇ་ལ་སྔགས་གྲྭ་པ་རྣམས་ཀྱི་ཐོག་རིག་གྲོལ་གྱི་ཡོན་ཏན་བརྒྱད་དང་ལྡན་པའི་
འདུས་པ་རྒྱ་མཚོའང་སྤྱན་དྲངས་པའི་ཚོགས་དབུར་བསྡད་དེ་ཤིས་པ་བརྗོད་པའི་མེ་ཏོག་གི་ཆར་
ཕབ། དགེ་འདུན་སུམ་སྟོང་བརྒྱ་ཕྲག་བརྒལ་བར་རབ་ཡོན་དངུལ་སྲང་རེ་དང་། སྔགས་གྲྭ་པ་
སུམ་བརྒྱ་སྐོར་ལ་ཡོན་འཕར་ཉིན་བདེ་ཁ་བཏགས་ཆེ་ལེགས་རེ། སྔགས་གྲྭ་སློབ་དཔོན་བར་
འཕར་དང་བཅས་པའི་སློབ་དཔོན་རྣམ་པར་བསྔོ་རྟེན་རྣམ་གཞག །དབུ་ཆོས་སོགས་ལའང་
རྣམ་གཞག་དང་བཅས་བསྙེན་བཀུར་ཕུན་སུམ་ཚོགས་པའི་སྒོ་ནས་དགྱེས་པ་བསྐྱེད། དེ་ཉིན་
ཚོགས་དབུ་ལ་ཡོད་པའི་སྐབས་ཨ་ཙ་ར་སྟག་ལྤགས་ཀྱི་ཤམ་ཐབས་ཅན་གཅིག་དང༌། གྲོགས་
གཞན་གཉིས་བཅས་གློ་བུར་དུ་ཚོགས་ཀྱི་མཐར་བྱུང་ནས་འཕྲད་འདོད་ཀྱི་ལག་བརྡ་བྱེད་པ་
348



མདུན་དུ་བཏང་བས་རྒྱ་གར་དང་། ཆུ་བོ་གངྒ། མཚོ་མ་ཕམ་པ་སོགས་གནས་ཆེན་དུ་མའི་ས་སྣ་
རྡོ་སྣ་ཡིན་ཟེར་བའི་འཇིམ་རིལ་ཞིག་གཏད་བྱུང་ཞིང་། དངོས་གཞི་དང་སྦྱོར་བ་གཉིས་ཀའི་
ཉིན་ནམ་མཁའ་ཤིན་ཏུ་དྭངས་པར་འཇའ་སྤྲིན་སྣ་ཚོགས་འཁྲིགས་ནས་གྲུ་ཆར་ཟིམ་བུར་བབས་
པ་ལ་སྐྱེ་བོ་ཀུན་ངོ་མཚར་དུ་འཛིན་པ་དང་། ལྷག་པར་ཐམས་ཅད་མཁྱེན་པ་བློ་བཟང་ཆོས་ཀྱི་
རྒྱལ་མཚན་གྱིས་དགེ་འདུན་གྱི་དབྱེན་བསྡུམས་པའི་མཆོད་རྟེན་བཞེངས་ནས་རབ་གནས་གནང་
སྐབས་ཨ་ཙ་ར་གསུམ་བྱུང་ནས། ས་སྣ་རྡོ་སྣ་སོགས་ཕུལ་བར་གཟིགས་སྣང་ངོ་མཚར་བ་བྱུང་བ་
ཡིན་འདུག་ཚུལ་གླེང་ཡང་། ཏིང་ངེ་འཛིན་རྒྱལ་པོ་ལས། ཇི་ལྟར་མཚན་མོ་མཁའ་ཡི་ཟླ་བ་དག
དྭངས་ཤིང་རྙོག་པ་མེད་པའི་ཆུ་ནང་གསལ། །ཆུ་ཟླ་སྟོང་པར་སྣང་སྟེ་གཟུང་དུ་མེད། །ཆོས་
རྣམས་ཐམས་ཅད་དེ་ལྟར་ཤེས་པར་གྱིས། ཞེས་དོན་དམ་པར་ཆོས་ཐམས་ཅད་བདེན་མེད་དུ་
གསུངས་ཀྱང་། ཀུན་རྫོབ་ཏུ་ལྟས་ངོ་མཚར་བ་ཀུན་གྱི་མཐུན་སྣང་དུ་གྲུབ་པ་བྱུང་བ་ནི་དཀོན་
མཆོག་བསླུ་བ་མེད་པས་བྱིན་རླབས་ཀྱི་ཆར་རྒྱུན་ཕབ་པར་གདོན་མི་ཟའམ་སྙམ་མོ། འདི་སྐབས་
ཨེར་ཁེ་ཤར་དང་། རྡོ་རིག་ཐུ་ཧོང་ཐའི་ཇིའི་མི་སྣ་བཅས་པར་བསྙེན་གནས་གྱི་སྡོམ་པ་ཕོག་
ཅིང་། ཚེ་དཔག་མེད་གྲུབ་རྒྱལ་ལུགས་ལྷ་གཅིག་བུམ་གཅིག་ཚེ་ཟན་ལ་བརྟེན་པའི་དབང་ཡང་
བསྐུར། འདི་ཁའི་མགོན་ཁང་པ་གཅིག་དང་སེ་ར་བ་ཁ་ཤས་ལ་ཐེག་པ་ཆེན་པོའི་གསོ་སྦྱོང་སྨྱུང་
བར་གནས་པའི་སྡོམ་པ་དགོས་ཚུལ་བྱུང་བར་ཚེས་བཅུ་བཞིའི་ཉིན་སྦྱོར་བ་དང་ཕྱི་ཉིན་དངོས་
གཞི་སྦྱིན། དགའ་བྱེད་ཟླ་བའི་ཚེས་བཅོ་ལྔའི་ཉིན་སྐྱིད་སྐྱིད་ན་ཁར་གོས་སྐུའི་ཞལ་མཇལ་བ་
དང་གསོ་སྦྱོང་བཅས་འདུས་པ་རྒྱ་མཚོའི་ཚོགས་དབུར་ཕྱིན་ཏེ་དངོས་བཤམས་ཡིད་སྤྲུལ་གྱི་
མཆོད་པས་མཆོད་ནས། སྡོམ་གསུམ་སོ་སོའི་ཕྱིར་བཅོས་ཀྱིས་རྒྱུད་དག་པར་བྱས་ཏེ་མདོ་འདོན་
པ་ལ་སོགས་པ་བསྟན་པའི་བྱ་བ་ལེགས་པར་བྱས། ཕྱི་དྲོ་ཕྱོགས་མཐའ་དག་ནས་འདུས་པའི་
སྨོན་ལམ་སྐོར་བ་པ་ཁྲི་ཕྲག་བརྒལ་བར་ལག་པའི་འདེགས་འཇོག་བྱས། ཆུ་བྱ་ནས་བཟུངས་འདི་
ལོ་ཕན་གྱི་ཡིག་མཁན་བརྐོས་པ་སོགས་བཀའ་བསྟན་བཅོས་བཞེངས་བ་པོ་རྣམས་ཀྱི་གླ་ཡོན་ཁྱོན་
འབྲུར་ཕབ་གཤོར་ཁལ་བཞི་ཁྲི། བཞི་སྟོང་། དགུ་བརྒྱ་བརྒལ་ཙམ་ཐོབ་པར་བྱུ་རུ་སྤོས་ཤེལ།
མུ་ཏིག་གོས་དར། རྒྱ་བལ་གྱི་རས། རྟ། གྱོན་པ་སྣ་ཚོགས། འབྲུ་རྐྱང་བཅས་བསྟབས་ཏེ་མགུ་
བར་བྱས། ཟླ་བ་དྲུག་པའི་ཚེས་གཉིས་ཀྱི་ཉིན་འདུས་པ་རྒྱ་མཚོའི་བཞུགས་སྟན་འབོལ་གྲུབ་
རྣམས་གསར་སྤོས་ཐོག་དགོངས་ཇའི་ཚོགས་དབུར་ཕྱིན་ཏེ་རིག་གྲོལ་གཉིས་ལྡན་འདུས་པའི་སྡེ་
349



དང་ལྷན་ཅིག་ཤིས་པ་བརྗོད་པའི་མེ་ཏོག་གི་ཆར་ཕབ། འགྱེད་དགེ་འདུན་སུམ་སྟོང་བརྒལ་བར་
དངུལ་ཞི་《ཞོ་》གསུམ་རེ་དང་། སློབ་དཔོན་རྣམ་པ་དབུ་ཆོས་སོགས་ལ་བསྔོ་རྟེན་རྣམ་གཞག་
གཟབ་རྒྱས་ཕུལ་ཞིང་། གྲྭ་ཚང་དང་། མི་ཚན་ཁག །ཆོས་ཁྲིམས་སོགས་ལས་བྱེད་རྣམས་དང་
བཅས་རིང་འཚོའི་མཎྜལ་རྟེན་འབྱུང་གི་ཚན་གྲངས་འདུས་པ་རྒྱ་མཚོའི་ཚོགས་ཀྱིས་མཆོག་
གསུམ་དབང་དུ་གསོལ་བའི་སྒོ་ནས་བདེན་སྟོབས་བརྗོད་པ་སོགས་ཀྱིས་ཡུན་འཚོའི་རྟེན་འབྲེལ་
ཕུན་སུམ་ཚོགས་པ་བསྒྲིག་བར་མཛད་ཚེས་བཅོ་ལྔའི་ཉིན་འདུས་པ་རྒྱ་མཚོས་དབྱར་གནས་པའི་
སྦྱོར་བ་དང་། ཕྱི་ཉིན་དངོས་གཞི་ཞལ་གྱིས་བཞེས་ཏེ་དབྱར་གནས་ཚུགས་པར་ཕྱོགས་མཐའི་
དགོན་ཁག་སོགས་ཚང་མར་ཞབས་ཏོག་སྔར་བཞིན་བསྒྲུབས། འདི་སྐབས་ཁོང་གི་བང་ཕྱིན་
ཉེར་ལྔ་སྐོར་འབྱོར་པ་སྤྱི་སྒེར་ནས་དངོས་པོའི་སྐྱེས་བཟང་པོ་བྱུང་ཞིང་། ཁོང་རྣམས་ལ་འགོར་
རིང་བདག་རྐྱེན་མི་དམན་པ་དང་། ཚེ་དབང་ཐོན་ཆས་བཅས་མི་རིང་བར་ཐོན། དབྱར་ཐོག་
ཆར་ཤིན་ཏུ་དཀོན་ཞིང་སྐྱེ་བོ་དག་སྡུག་བསྔལ་གྱིས་མནར་བ་ཡོད་ཚུལ་ཐོས་པས། དམིགས་བརྩེ་
མ་ལ་བརྟེན་པའི་བུམ་པ་ཞིག་བདག་ཉིད་ཀྱིས་བསྒྲུབས། དེ་ལ་བརྟེན་ནས་སྔགས་གྲྭ་པ་དགེ་
སློང་བཞི་ཆར་འབེབས་སུ་བཅུག་པས་མི་རིང་བར་འབབ་སྙོམས་སྐྱེ་འགྲོ་ཀུན་གྱི་ཡིད་གསོས་སུ་
འགྱུར་བ་བྱུང་། འདི་སྐབས་རྫོན་ཀར་ནས་རྗོ་རིག་ཐུ་ཧོང་ཐའི་ཇིའི་བང་ཕྱིན་དང་། སྒོ་མང་བླ་
མ་ཟུར་པ་བཅས་དྲུག་ཅུ་སྐོར་འབྱོར་བས་འཚམས་རྟེན་གྱི་སྐྱེས་གྱ་ནོམ་པ་བསྟར་ཞིང་། ཁོང་
རྣམས་ལ་ཚེ་དབང་སོགས་འདོད་ཆོས་དང་། གནམ་གང་གི་སྔ་དྲོ་ཨ་མདོ་པ་ལྔ་བཅུ་སྐོར་ལ་
བསྙེན་གནས་ཡན་ལག་བརྒྱད་པའི་སྡོམ་པ་ཕོག ། ཟླ་བ་བརྒྱད་པའི་ཚེས་གཅིག་གི་ཉིན་སློབ་
དཔོན་རྣམ་པ་དང་ཆོས་ཁྲིམས་རྙིང་པ་ཟླ་བཅས་ལ་དགག་ཆུང་སྟོན་མོ་དང་བསྟུན་ངོས་འཕྲད་
བཏང་། ཟླ་བ་དགུ་པར་སྤང་ཡུལ་བདེ་བ་ཅན་པ་བླ་གྲྭ་སྤྱིས་རིང་འཚོའི་མཎྜལ་བདོག་པའི་ཚན་
གྲངས་དང་བཅས་བཏེག་བྱུང་བ་དང་བསྟུན་ཁོང་རྣམས་དང་། གཞན་ཡང་སོག་བོད་སོགས་
བརྒྱ་དྲུག་ཅུ་སྐོར་ལ་ཚེ་དབང་དང་། ཀུན་རིག་གི་སྒོ་ནས་ཚེ་འདས་རྗེས་སུ་འཛིན་ཚུལ་གྱི་ལུང་
བཀླགས། ཟླ་བ་བཅུ་པའི་ཚེས་བཅུའི་ཉིན་བཱ་དུར་ཐའི་ཇིའི་མི་སྣ་སོགས་ཉི་ཤུ་སྐོར་ལ་ཚེ་དབང་
དང་། ཚེས་བཅོ་ལྔ་ལ་ཨ་མདོ་བ་གསུམ་ལ་བསྙེན་གནས་ཀྱི་སྡོམ་པ་ཕོག་ཅིང་། སོག་བཙུན་ཁ་
ཤས་ལ་སྨྱུང་གནས་ཀྱི་སྡོམ་པ་འབོགས་ཆོག་གི་ལུང་བཀླགས། འདི་སྐབས་ལྷོ་བོད་ཀྱི་འགྲོ་བ་
སྤྱིའི་ལས་དབང་དང་མོན་མཚོ་སྣ་སོགས་ཀྱི་ཉེར་ལེན་ལ་བརྟེན་གཞུང་ནས་དཔུང་འཇུག་གི་སྒོ་
350



དོད་ཡོད་འདུག་པར། སྐྱེ་འགྲོའི་བདེ་ཐབས་ལ་བསམས་ཏེ། རྒྱལ་པོ་རིན་པོ་ཆེར་དཔུང་འཇུག་
མེད་པ་དགོས་ཚུལ་གྱི་ཞུ་ཡིག་རྟེན་དཔངས་མཐོ་བ་བཅས་ནན་ཆེན་གྱི་རྒྱུ་མཚན་ཕུལ་ཀྱང་། ལྔ་
བདོའི་ཤུགས་ཀྱིས་དགག་མ་ཐུབ་པར་རྒྱལ་པོ་རིན་པོ་ཆེ་ཡང་དཔུང་ཐོག་ཕེབས་འདུག་པས་བྱ་
ཐབས་ཟད། ཡང་སྐྱར་ལྷོ་བོད་ཀྱི་འགྲོ་བ་ཉམ་ཐག་རྣམས་བདེ་བ་ལ་འགོད་ཐུབ་རེས་རྒྱལ་པོ་
རིན་པོ་ཆེར་ཞུ་ཡིག་ནན་ཆེ་འབུལ་དཔངས་མཐོ་བ་བཅས་ དཀའ་ཆེན་མགྲོན་གཉེར་ཆེད་
མངགས་རྫོང་ལྟ་བྱས། དེ་མཇུག་མི་རིང་པར་རྒྱལ་པོ་རིན་པོ་ཆེ་ཡང་འཕྲལ་དུ་ཕྱིར་ཕེབས་དང་།
ཞུ་ཆིངས་ལ་དན་པ་ཞིག་དགོས་ཚུལ་ནན་ཆེའི་ཞུ་ཡིག་འབུལ་བ་ཚན་ཆེ་བ་གདན་འདྲེན་ནན་
ཆགས་ཞུ་དགོས་ཚུལ་བཅས་ཐོས་བསམ་གླིང་པ་རྗེ་ཞལ་སྔ་ནས་དཔལ་ལྡན་ཡེ་ཤེས་ཆེད་མངགས་
རྫོང་སྟ་དང་། དེ་མཐུན་འབྲུག་པར་ཡང་ཞུ་ཆིངས་ལ་དན་པ་དགོས་ཚུལ་གྱི་ཞུ་ཡིག་རྟེན་འབུལ་
དཔངས་མཐོ་བ་བསྐུར། དེ་ནས་མི་རིང་བར་དཔུང་རྣམས་ཕལ་ཆེར་གྱེས་ཤིང་། རྒྱལ་པོ་རིན་
པོ་ཆེ་ཡང་གདན་འདྲེན་ཞུ་ཐུབ་པའི་ཕྱི་ལམ་ངོས་འཕྲད་དུ་ཕེབས་བྱུང་བས་གནང་སྐྱེས་གཟབ་
ཅིང་། དཔོན་གཡོག་ཚང་མར་ཚེ་རྟ་ཟུང་འབྲེལ་དགོས་ཚུལ་ཐུགས་བཅད་ལྟར་དང་། སྣེ་ལེན་
ཞབས་ཏོག་ཕུན་སུམ་ཚོགས་པའི་ཐོག་དབུ་ཞྭ་སོགས་ན་བཟའ་སྐོར། མགོ་ཚན་བཟང་བའི་ཚན་
གྲངས་བཅོ་ལྔ། གྲྭ་ཚང་མི་ཚན་ཁག་སོགས་ནས་ཀྱང་ཚན་གྲངས་བཅས་ཕུལ་ཞིང་། རྒྱལ་
པོའང་འཕྲལ་ལ་ལྷ་ལྡན་དུ་ཆིབས་བསྒྱུར། ལྷོ་བོད་གཏན་ཆིངས་ཀྱང་འཕྲལ་འགྲིག་སྐྱེ་འགྲོ་
ཐམས་ཅད་བདེ་ལ་འཁོད་པ་བྱུང་འདུག་པ་ནི་དཀོན་མཆོག་བསླུ་བ་མེད་པའི་ཐུགས་རྗེར་ངེས་
སོ། །འདི་སྐབས་སྔགས་གྲྭ་ཞལ་སྔ་ནས་དམ་ཆོས་དཔལ་འབྱོར་ལ་དཔལ་གསང་བ་འདུས་པའི་
རྒྱུད་འགྲེལ་བཞི་སྦྲགས་ཀྱི་ལུང་དགོས་ཚུལ་ལྟར་རིམ་གྱིས་ཕུལ་གྲུབ་ནས། རྗེ་ཞལ་སྔ་ནས་ཀྱིས་
ངེད་ལ་གཏང་རག་གི་ཚོགས་སྟོན་ཡོན་བཅས་མཛད་པ་དང་བསྟུན་ཉེ་འཁོར་བ་རྣམས་ལའང་
སྟོན་མོ་གཟབ་རྒྱས་གནང་། ངེད་ནས་ཀྱང་སྔོན་བྱུང་སྟོན་པའི་རྣམ་ཐར་དང་རྗེས་འཇུག་གདུལ་
བྱའི་ཉམས་ལེན་མཐུན་པར་རྒྱུད་གཏད་དེ་འཆད་ཉན་ཡང་དག་དགོས་པ་སོགས་སྔོན་བྱུང་དང་
མཐུན་པར་གདམས། ལྕགས་ར་སྤྲུལ་སྐུ་དཔོན་སློབ་རྣམས་ཆབ་མདོ་འཕགས་པ་ལྷའི་དགོངས་
རྫོགས་བསྒྲུབ་པར་འབྱོར་པས་བསྔོ་རྟེན་དཔངས་མཐོ་བ་དང་འདུས་སྡེར་མང་འབྱེད་བཟང་པོ་
བསྐྲུན་ནས་མཚོན་རྣམ་པར་དཀར་བའི་དགེ་བའི་རྩ་བ་ཐམས་ཅད་འགྲོ་ཀུན་བླ་ན་མེད་པ་རྫོགས་
པའི་བྱང་ཆུབ་ཆེན་པོ་ཐོབ་པའི་རྒྱུར་བསྔོས་ཤིང་། དེ་ཉིད་ཀྱི་རྣམ་པར་དག་པའི་ཐུགས་བསྐྱེད་
351



རླབས་པོ་ཆེ་ཐམས་ཅད་ཇི་ལྟ་བ་བཞིན་གྲུབ་པར་གྱུར་ཅིག་པའི་སྨོན་ལམ་བཟང་པོས་རྒྱས་
བཏབ།ལྕགས་ར་སྤྲུལ་པའི་སྐུ་དཔོན་སློབ་ལ་ཚེ་རྟ་ཟུང་འབྲེལ་སོགས་ཆོས་དང་ཟང་ཟིང་གི་སྒོ་
ནས་མགུ་བ་བསྐྱེད་དེ་ཐོན་པར་བྱས། ཧར་གདོང་གཉེར་པ་དཀའ་ཆེན་འཇམ་དབྱངས་དང་།
བཞད་ཚོང་དཔོན་འོག་པ་གཉིས་སོ་སོ་ནས་རིང་འཚོའི་མཎྜལ་བདོག་པའི་ཚན་གྲངས་བཟང་པོ་
བཅས་བྱུང་བར་སྟེར་ཆའང་བསྟབས། ལོ་འདི་ནང་དུ་ཕུན་ཚོགས་གླིང་། ལྷ་རྩེ་ཆོས་སྡེ།
དབེན་དགོན། བསམ་གྲུབ་དགའ་ལྡན། འདི་ཁ་སོགས་ཀྱི་གྲྭ་རིགས་ནས་ཕར་ཕྱིན་ཐལ་འཕྲེང་
དང་། བདེ་མཆོག་རྩ་རྒྱུད། གསང་འདུས་རྩ་རྒྱུད། འཇམ་དཔལ་མཚན་བརྗོད། དབུ་མ་རྩ་
འགྲེལ། བྱམས་ཆོས་སྡེ་ལྔ། རྣམ་འགྲེལ་ལེའུ་བཞིའི་ཐལ་འཕྲེང་། ཕར་ཕྱིན་མཐའ་གཅོད།
རྣམ་བཤད་ཐར་ལམ་གསལ་བྱེད་སོགས་རྒྱུགས་སྤྲོད་པ་ཁ་ཤས་བྱུང་བར་སྟེར་ཆ་མི་དམན་པས་
ཡིད་མགུ་བར་བྱས། བཅུ་གསུམ་དུས་ཆེན་ གྱི་མང་འགྱེད། དཔྱིད་ཆོས་ གཉིས་པ་དང་།
དབྱར་ཆོས་དང་པོ་དབྱར་གནས། སྟོན་ཆོས་གཉིས་པ་རྣམས་ཀྱི་ཕྱག་འགྱེད་རྣམས་ཀྱང་སྔར་
ལྟར་ཕུལ་ཞིང་། འདི་ཁར་ཚོ་བསྡུས་ལན་མང་གིས་གསུང་སྒྲོགས། སྔགས་ཁང་དུ་བསྐང་གསོ་
སོགས་ཟླ་སྦྲེལ། ཉེ་སྐོར་གྱི་དགོན་སྡེ་ཆེ་ཕྲ་མང་པོར་ཆོས་སྤྱོད། གསུང་སྒྲོགས་བཅས་ཟླ་བ་
འགའ་མཛད་པར་ཕུ་དུད་ཡང་དག་བགྱིས། ཆོས་གྲྭ་ཆེན་པོ་འདིས་མཚོན་པའི་གཙང་རོང་ཁུལ་
གྱི་དགོན་སྡེ་མཐའ་ཡས་པར་དགེ་འདུན་ཞལ་གྲངས་ཉི་ཁྲི་བརྒྱད་སྟོང་དགུ་བརྒྱ་ལྔ་བཅུ་སྐོར་
བཞུགས་པ་ལ་བསྟན་འགྲོ་སྤྱི་རིམ་དུ་མང་ཇ་སྦྱོར་སྦྲེལ། འགྱེད་དགེ་འདུན་རེར་གཤོང་ཁལ་ཕྱེད་
བཞི་རེ་ཐོབ་པའི་གོས་དར་དངུལ་སོགས་དངོས་པོ་སྣ་ཚོགས་དང་བསྔོ་རྟེན་རྣམ་གཞག་བཅས་
ཕུལ་ཞིང་། གཞན་ཡང་ཐུབ་པའི་བསྟན་པ་སོ་སོ་ཐར་པའི་སྒོར་འཇུག་པར་འདོད་པ་ལྔ་བརྒྱ་
དྲུག་ཅུ་སྐོར་བྱུང་བ་རྣམས་ལ་སྡོམ་པ་རིམ་གྱིས་བྱིན་ནས་དགེ་ཚུལ་དུ་བསྒྲུབས། ཞུགས་ལ་
ཡོངས་སུ་རྫོགས་པ་དགེ་སློང་གི་དངོས་པོ་དོན་དུ་གཉེར་བ་ཡང་དགུ་བརྒྱ་དྲུག་ཅུ་སྐོར་བྱུང་བ་
རྣམས་རིམ་འབྱོར་ལ་རྩོལ་འདོན་གྱིས་བཞེད་པ་སྐོང་བ་སོགས་བསྟན་པ་རིན་པོ་ཆེའི་ཞབས་ཏོག་
ལ་བརྩོན་པ་བསྐྱེད། ཟླ་བ་བཅུ་གཉིས་པའི་ཉེར་གཉིས་ནས་དུས་གཏོར་ཆེན་མོའི་བསྐང་
གསོའང་ཚུགས་ཤིང་། མྱོས་བྱེད་ཅེས་པ་ཤིང་མོ་ལུག་གི་ལོ་གསར་དུ་བཞད་པའི་ཉིན་ཉི་འོད་དུ་
ཕྱིན་ནས་འདོད་ཁམས་དབང་མོ་བསྟན་སྐྱོང་དང་བཅས་པར་མཆོད་སྤྲིན་དང་། མགྲོན་རྣམས་
དགའ་སྟོན་གྱིས་མཉེས་ཤིང་མགུ་བར་བྱས། ཚ་རྟིང་མར་ཡང་མགྲོན་ཁ་ཤས་ལ་ངོས་འཕྲད་དང་
352



སྟོན་མོ་བསྟབས། དེ་ནས་སྤྱི་སྒྱུར་ཚུགས་པར་བསྟན་པའི་རྣམ་གཞག་པ་རྣམས་ལ་བཀའ་བསྒོ་
དགོས་ཚུལ་ལྟར་བགྱིས་ཤིང་། རྒྱལ་བས་ཆོ་འཕྲུལ་བསྟན་པའི་དུས་མཆོད་ཀྱང་ཚུགས། འདི་
སྐབས་ཐོར་ཁོད་ཀྱི་དཔོན་རབ་འབྱོར་པས་དངོས་པོའི་སྐྱེས་བཟང་པོ་དང་བཅས་ངོས་འཕྲད་དུ་
བྱུང་བར། ཇ་གྲལ་དང་དཔོན་གཡོག་ཚང་མར་ཚེ་རྟ་ཟུང་འབྲེལ་གྱི་རྗེས་གནང་དགོས་ཚུལ་ལྟར་
བགྱིས་ནས་ཐོན་ཆས་བསྟབ། མདོ་སྡེ་དག་ལས། ལུས་ཅན་དག་གི་ལས་རྣམས་ནི། །བསྐལ་པ་
བརྒྱར་ཡང་ཆུད་མི་ཟ། །འཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར།
ཞེས་གསུངས་པ་ལྟར། སྔོན་གྱི་ལས་ཀྱི་རྣམ་པར་སྨིན་པ་དགག་ཏུ་མེད་པའི་རླུང་ཤུགས་དྲག་པོ་
དང་། ནག་པོའི་ཕྱོགས་ཀྱི་བགེགས་ཚོགས་སྟོབས་རྒྱས་པས་བསྐྱོད་དེ་ཉེ་འཁོར་བ་བློ་བཟང་དགེ་
ལེགས་སོགས་དང་། ཡེ་ཤེས་རྒྱ་མཚོ་ནང་མ་གཤིན་བས་ངོས་ལ་གསང་སྟབས་ཀྱིས་བློ་བཟང་
དགེ་ལེགས་ཅན་ནས། ཡེ་ཤེས་རྒྱ་མཚོར་ངན་པ་བྱས་འདུག་པ་བྱ་ཐབས་ནི་ཟད་དེ། བུ་སྟོན་
ཐམས་ཅད་མཁྱེན་པས། འདས་པའི་སངས་རྒྱུས་མང་པོས་མ་ཐུལ་ཞིང་། །མཐུ་ཆེན་རྒྱལ་སྲས་
ཀུན་གྱིས་མ་ཐུལ་བ། ། སྨད་ན་ཁོང་ཁྲོ་བསྟོད་ན་དྲེགས་པ་སྐྱེ། །མ་ཐོལ་ཕྲག་དོག་མཉམ་ལ་
འགྲན་སེམས་ཅན། །དམའ་ལ་ང་རྒྱལ་རྩུབ་པའི་སེམས་འཆང་བ། །ཆོས་མཐུན་ཚིག་གིས་སྨྲས་
ཀྱང་ཆགས་སྡང་བྱེད། །བྱིས་པའི་སྐྱེ་བོ་འདི་ཡང་བདག་གིས་ནི། །ད་ལྟ་འདུལ་བར་མི་ནུས་
རང་སེམས་ཐུལ། ཞེས་གསུངས་པ་ལྟར། རང་སེམས་གདུལ་ཐབས་དང་། གཉན་སྟོན་རིན་པོ་
ཆེ་སྐྱོ་བསངས་མཛད་དུས་ཀྱང་། མཛའ་བ་ཡུན་རིང་འཁོད་འཁོད་ནས། །འཆི་བས་སོ་སོར་
འབྲལ་འགྱུར་ཞིང་། །མྱ་ངན་ཆེན་པོ་ལྡང་འགྱུར་བ། །དེ་ནི་འཇིག་རྟེན་འདི་ན་ངེས། ཞེས་
གསུངས་ཤིང་མི་རྟག་པ་བསྒོམ་པ་ཉིད་གཙོ་བོར་མཛད་པའི་རྣམ་ཐར་དེ་སྐྱོང་བཞིན་དུ་གནས་
སོ། །གཙང་རོང་ཁུལ་གྱི་དགོན་ཁག་རྣམས་ལ་བཅུ་གསུམ་དུས་ཆེན་གྱི་མང་འགྱེད་སྔར་ལྟར་
བསྒྲུབས། དེ་ནས་དྷ་ལའི་ཁོ་ཐོག་ཐུ་ལ་བསྙེན་རྫོགས་དང་། དཔོན་སློབ་ཚང་མར་ཚེ་དབང།
དམིགས་བརྩེ་མ་དང་རིགས་གསུམ་མགོན་པོའི་གཟུངས་སྔགས་ཀྱི་ལུང་དང་ཐོན་ཆེས་བཟང་པོ་
བཅས་བསྟབས། འདི་སྐབས་ཉེ་འཁོར་བ་སྤྱིས་ངོས་ཀྱི་རིང་འཚོར་དམིགས་མང་ཇ་དང་རྒྱུད་ཇ་
ཁ་ཤས་བཏང་ཐོག་རྟེན་འབྱུང་གི་མཎྜལ་ཚན་གྲངས་དང་བཅས་པ་བྱུང་ཞིང་། ཟླ་བ་གསུམ་
པའི་ཚེས་བཅུ་གཅིག་གི་ཉིན་འདུས་པ་རྒྱ་མཚོའི་ཚོགས་དབུར་ཡོང་དགོས་ཚུལ་ལྟར་ཕྱིན་པས།
གྲྭ་ཚང་ཁག་དང་དབུ་ཆོས་སོགས་ལས་འཛིན། མི་ཚན་སོ་སོ་ནས་རིང་འཚོའི་རྟེན་འབྱུང་དུ་
353



དམིགས་པའི་ཚན་གྲངས་དང་རིག་གྲོལ་གཉིས་ལྡན་འདུས་པ་རྒྱ་མཚོའི་ཚོགས་ཀྱིས་མཎྜལ་སྔོན་
འགྲོའི་བདེན་ཚིག་བརྗོད་པ་སོགས་ཀྱི་སྒོ་ནས་རྟེན་འབྲེལ་གྱི་སྒོ་ལེགས་པར་བསྒྲིག་པར་མཛད་
ཅིང་། དེ་ཉིན་འདུས་ཚོགས་སུ་ ཕྱག་ཆེན་ཁྲིད་ཡིག་ནས་སྔོན་འགྲོའི་ཆོས་སྐོར་གྱི་ཆོས་ཐུན་
གཅིག་ཕུལ། ཟླ་བ་བཞི་པའི་ཚེས་བརྒྱད་ལ་ཧར་གདོང་སྤྱི་སོ་ནས་རྒྱུ་ཡོན་སྦྱར་ཏེ། ཉི་འོད་དུ་
སྔགས་གྲྭ་པ་རྣམས་ཀྱིས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་དཀྱིལ་
འཁོར་སྒྲུབ་མཆོད་དང་། སྟོན་མོ་རྒྱས་པ། སྤྱི་སྒེར་ནས་ཚན་གྲངས། སྔགས་གྲྭ་པ་རྣམས་དང་
ལྷན་ཅིག་མཎྜལ་དབུལ་ཞིང་རིང་དུ་འཚོ་བའི་བདེན་སྟོབས་བརྗོད་པ། འདུས་པ་རྒྱ་མཚོར་མང་
འགྱེད་སོགས་རྟེན་འབྲེལ་ཕུན་སུམ་ཚོགས་པའི་སྒོ་བསྒྲིགས་པར། ཁོང་རྣམས་ལ་མི་ཚན་ཇ་
འགྱེད་བཅས་བསྟར། ཟླ་བ་ལྔ་པའི་ཉེར་ལྔ་ལ་ཆོས་འཁོར་གསར་པ་སྔར་རྒྱུན་བཞིན་ཚུགས།
ཆུ་སྟོད་ཟླ་བའི་ཚེས་བཅུ་ནས་འདུས་ཚོགས་དང་རི་ཁྲོད་ཁག་གི་སྤོང་བ་པ་རྣམས་ལ་ལྷན་ཅིག་ཏུ་
ཕྱག་ཆེན་ཁྲིད་ཡིག་གི་ལུང་འབུལ་འཕྲོས་དང་། ལམ་རིམ་དམར་ཁྲིད་ཐམས་ཅད་མཁྱེན་པར་
བགྲོད་པའི་མྱུར་ལམ། རྒྱལ་བ་ཙོང་ཁ་པ་ཆེན་པོ་ལ་བརྟེན་པའི་བླ་མའི་རྣལ་འབྱོར་བླ་མ་རྒྱང་
འབོད་མ་རྣམས་ཀྱི་ལུང་ཕུལ། རི་ཁྲོད་པ་ཁག་སྤྱི་མཐུན་ནས་ཀྱང་རིང་འཚོའི་རྟེན་འབྱུང་།
མཎྜལ། སྤྱི་སྒེར་ནས་ཚན་གྲངས་བཅས་བྱུང་ཞིང་། ཁོང་རྣམས་ལའང་མང་འགྱེད་སོགས་སྔར་
རྒྱུན་ལྟར་གྱི་བསྙེན་བཀུར་བསྟབས། དེ་ནས་ཆོས་གྲྭ་ཆེན་པོ་འདིས་མཚོན་པའི་རི་ཁྲོད་ཁག་
སོགས་དགོན་སྡེ་རྣམས་ལ་དབྱར་གནས་ཐོག་མང་འགྱེད་ཀྱི་བསྟི་སྟང་བྱས། ཟླ་བ་བརྒྱད་པར་
གོང་མ་རྒྱལ་པོའི་སྐུའི་འཚམས་ཞུ་མི་སྣར་དགེ་ལེགས་འབྱུང་གནས་བཏང་། དེ་ནས་མི་རིང་
བར་ཨོའི་རོད་རྫོ་རིག་ཐུ་ཧོང་ཐའི་ཇིས་རྒྱ་ནག་གི་ཆ་ཁུལ་མགོ་དཀར་ཁ་མེལ་ལ་དམག་མཛད་
པར་བརྟེན། རྒྱ་ནག་ནས་དེ་ལན་ཨོའི་རོད་དུ་དཔུང་ཚན་ཆེ་བ་འདེགས་སྐད་བཅས་དེས་ན་
བསྟན་འགྲོའི་བདེ་སྐྱིད་ལ་གནོད་གཤིས་གཞུང་བསྒྲིག་ལེགས་སྤེལ་དུ་རྒྱལ་དབང་ཐམས་ཅད་
མཁྱེན་པའི་སྐུ་ཚབ་མི་སྣ་དང་ལྷན་ཅིག་གོང་མ་རྒྱལ་པོར་ཞུ་ཡིག་དཔངས་མཐོ་བ་བཅས་དྲུང་
རམ་པ་མཁས་གྲུབ་ཆོས་འཕེལ་དང་། དེ་མཚུངས་ཧོང་ཐའི་ཇིར་ཡང་དཀའ་བཅུ་བློ་བཟང་ཤེས་
རབ་རྫོང་སྟེ་བྱས། ཟླ་བ་དགུ་པའི་ཚེས་བཅོ་ལྔ་ལ་དགའ་ལྡན་སྲོང་བཙན་རྣམ་རྒྱལ་གྱི་འཚམས་
འདྲི་རྟེན་ལྡན་འབྱོར་པར་བང་ཕྱིན་རྣམས་ལ་བསྙེན་གནས་ཀྱི་སྡོམ་པ་དང་གཞན་མ་ཁ་ཤས་ལ་
ཚེ་དབང་དགོས་ཚུལ་ལྟར་སྦྱིན། འདི་སྐབས་སྦྱིན་ཐུ་ཐའི་ཇིའི་དཔོན་མོ་འཁོར་བཅས་དང་།
354



དྷའི་ཆིང་སྦོ་ཤོག་ཐུའི་དཔོན་མོ་འཁོར་བཅས་འབྱོར་པ་སོ་སོ་ནས་ངེད་ལ་དངོས་པོའི་སྐྱེས་བཟང་
པོ་དང་། འདུས་སྡེར་མང་འགྱེད་ཀྱི་བསྙེན་བཀུར་བསྟབས་ཤིང་། ཁོང་ཚང་མར་ཚེ་དབང་
དང་། དཔོན་མོ་ཚེ་དབང་དཔལ་མོ་སོགས་བཞི་ལ་རབ་བྱུང་། དྷའི་ཆིང་སྤོ་ཤོག་ཐུའི་དཔོན་མོ་
སྐོར་ལ་བསྙེན་གནས་ཀྱི་སྡོམ་པ་དགོས་ཚུལ་སོགས་སོ་སོའི་འདོད་པ་ལྟར་བགྱིས། ཟླ་བ་བཅུ་
པའི་ཉེར་དྲུག་གི་ཉིན་སྐུ་གཉེར་ཆེན་མོ་དཀའ་ཆེན་སྐལ་བཟང་རྒྱ་མཚོས་རིང་འཚོའི་མཎྜལ།
བདོག་པའི་སྟེར་ཆ་འདུས་སྡེར་མང་འགྱེད་བཅས་བྱུང་ཞིང་། སྤྱན་སྔ་སྒམ་པོའི་གདུང་རྒྱུད་
དཔོན་སློབ་ལ་ཚེ་རྟ་ཟུང་འབྲེལ་གྱི་དབང་དང་། ལམ་རིམ་དམར་ཁྲིད་ཀྱི་ལུང་དགོས་ཚུལ་ལྟར་
ཕུལ། ཨེར་ཏེ་ནི་སྦོ་ཤོག་ཐུ་ཡང་འབྱོར་པས་ཚོགས་དབུར་བོས་ཏེ་རིང་འཚོའི་མཎྜལ་སྐྱེས་བཟང་
པོ་མང་འགྱེད་གྱ་ནོམ་པའི་བསྙེན་བཀུར་མཛད། ཟླ་བ་བཅུ་གཅིག་པའི་ཚེས་བརྒྱད་ཀྱི་ཉིན་
དཔོན་གཡོག་དྲུག་ཅུ་སྐོར་ལ་བསྙེན་གནས་སོགས་འདོད་ཆོས་དགོངས་བཞེད་ལྟར་གྱིས་མགུ་
བར་བྱས་ཤིང་། གཞན་ཡང་ཆོས་གྲྭ་ཆེན་པོ་འདི་ཉིད་དང་། དབུས་གཙང་ཁམས་སོག །རྒྱ་
མངའ་རིས་སོགས་ཕྱོགས་མཐའ་དག་ནས་བསྙེན་པར་རྫོགས་པ་དོན་དུ་གཉེར་བའི་གྲྭ་རིགས་
བརྒྱ་ཕྲག་དྲུག་དང་བཅུ་ཕྲག་གཅིག །དགེ་ཚུལ་དོན་གཉེར་གྱི་སྐྱེ་བོ་བཞི་བརྒྱ་དང་བཅུ། དགེ་
བསྙེན་འདོད་པ་བཞི་རྣམས་བྱུང་བ་སོ་སོའི་རེ་བ་རྫོགས་པར་བསྐངས་ཏེ་བསྟན་པ་རིན་པོ་ཆེའི་
ཞབས་འདེགས་སུ་འགྱུར་བ་བྱས། གཞན་ཡང་སེར་འབྲས་དགེ་གསུམ་གྱིས་དབུས་པའི་དབུས་
ཁུལ་གྱི་དགོན་ཁག་བརྒྱ་ཕྲག་བརྒལ་བར་བཟང་ཇའི་མང་ཇ་བཅུ་རེའི་ཐོག་དགེ་འདུན་རེར་
འགྱེད་སྨན་ཁ་རེ་ཐོབ་རྩིས་ལ་དངུལ་རྐྱང་སྲང་བརྒྱ་ཕྲག་བཞི་དང་ལྔ་བཅུ་རྩ་བདུན། སྨན་ཁ་
བརྒྱད་སྟོང་ཉིས་བརྒྱ་སུམ་ཅུ་རྣམས་དགེ་འདུན་ཞལ་གྲངས་དང་བསྟུན་པ་དང་། བསྔོ་རྟེན་རྣམ་
གཞག་བཅས་སོ་སོར་ཕུལ་ཞིང་། ཇོ་ཤཱཀ་རྣམ་གཉིས་དང་། གསེར་གདུང་རིན་པོ་ཆེ། དགའ་
ལྡན་དངུལ་གདུང་རིན་པོ་ཆེ། རྫིང་ཕྱིའི་བྱམས་མགོན། རྭ་སྒྲེང་གི་ཇོ་བོ་འཇམ་པའི་རྡོ་རྗེ་
སོགས་གྲགས་ཆེའི་རིགས་ལ་སྣ་ལྔའི་མཆོད་པ་བརྒྱ་ཚར་རེ་སྙན་ཤལ་དང་བཅས་པ། ཆོས་འཁོར་
རྒྱལ་གྱི་དཔལ་ལྡན་ལྷ་མོར་སྙན་ཤལ། མཆོད་གཏོར་སོགས་དངོས་བཤམས་ཡིད་སྤྲུལ་གྱི་མཆོད་
སྤྲིན་དང་བཅས་དགེ་འདུན་བརྒྱད་གྲས་བསྐང་གསོ་ཉིན་གང་གསུམ་བསྟན་འགྲོར་ཕན་བདེ་བླ་
ན་མེད་པ་རྒྱས་པའི་འཕྲིན་འཆོལ་སོགས་མཛད་པའི་ཡོན་དུ་དགེ་འདུན་རེར་ཁ་བཏགས།
དངུལ་ཞོ་ལྔ་རེ་བཅས་པའི་བསྙེན་བཀུར་ཡང་དག་བསྟབས། གཞན་ཡང་ཆོས་གྲྭ་ཆེན་པོ་འདིས་
355



མཚོན་པའི་གཙང་རོང་ཁུལ་གྱི་དགོན་ཁག་མང་པོར་བཟང་ཇའི་མང་ཇ་སྦྱོར་བདུན་རེའི་ཐོག་གྲྭ་
པ་རེར་འགྱེད་དངུལ་ཞོ་དོ་རེ། བསྔོ་རྟེན་རྣམ་གཞག་བཅས་པའི་བཀུར་སྟི་དང་། འདི་ཁའི་
གསང་སྔགས་རྒྱལ་བ་གྲྭ་ཚང་པ་རྣམས་ཀྱིས་བསྟན་འགྲོ་སྤྱི་སྒེར་གྱི་རིམ་གྲོར་དམིགས་ཆོས་སྲུངས་
རྒྱ་མཚོའི་བསྐང་གསོ། ལྷ་བེག་ལ་སྒེར་བསྐང་། དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་
ལས་བཞིའི་སྦྱིན་སྲེག་བཅས་རྒྱུན་རིང་གནང་བའི་ཡོན་དུ་བཀྲས་བཏགས། སྨན་ཁ། དངུལ་ཞོ་
ལྔ་རེ། སློབ་དཔོན་དབུ་ཆོས་སོགས་ལ་བསྔོ་རྟེན་རྣམ་གཞག་གཟབ་རྒྱས། སྤྱི་སོར་སྦྱོར་འཇགས་
ལ་གཙུག་ལག་ཁང་གི་གསེར་གཡབས་མཐོངས་ཁོར་ཡུག་འཁོར་བའི་བཟང་གོས་ཚོས་ཁ་སྣ་
ཚོགས་ཀྱི་དྲ་བ་དྲ་ཕྱེད་བསྐང་རྫས་ཀྱིས་སྤ་བ། མཐོན་ཐི་དང་ཁ་ཐི་རྙིང་མའི་ཕོད་ཀ་དྲུག །
བཀྲལ་བཏགས་གསེར་གཞི་མའི་རྡོར་གོང་བཞི། མངགས་བཏགས་ཀྱི་རྡོར་གོང་གཉིས། ཧྭ་
ཤང་ལ་རྩི་བེར་ནོར་སྲམ་གྱི་རྒྱན་ལྡན། གོས་སེའུའི་སྤོས་གལ། འཕྲེང་བ་རྒྱུན་ལྡན། རྒྱུ་སྦུག་
རྙིང་མ། རྒྱུ་སིལ་རྙིང་མ་བཅས་གསར་རྙིང་གསུམ། རག་དུང་དངུལ་གྱི་ཚིགས་རྒྱན་ཅན་ལེགས་
པ་ཆ་གཉིས། གསེར་རྔ་ལྔ་བཅུ་དབྱུག་བཅས། རྔ་བོ་ཆེ་ཁྲོ་བཅས་གཉིས་རྣམས་ཕུལ་ཞིང་།
གཞན་ཡང་ཆོས་གྲྭ་ཆེན་པོ་འདིས་མཚོན་པའི་དགོན་གནས་དུ་མ་ནས་བཀའ་བསྟན་སྣ་ཚོགས་ཀྱི་
རྒྱུགས་སྤྲོད་པ་རིམ་པར་བྱུང་བ་རྣམས་ལ་ལེགས་སོའི་བྱ་དགའ་ཡིད་མགུ་བར་བསྟབས། འདི་
སྐབས་བདག་ཉིད་རང་གི་དད་པའི་གསོལ་འདེབས་སུ་ཁམས་གསུམ་འགྲོ་བའི་བླ་མ་ཤར་ཙོང་ཁ་
པ་བློ་བཟང་གྲགས་པའི་དཔལ་ཞེས་མཚན་སྙན་གྱི་གྲགས་པས་སྲིད་གསུམ་ཀུན་ཏུ་ཁྱབ་པ་གང་གི་
བཀའ་འབུམ་རིན་པོ་ཆེ་གླེགས་བམ་གཉིས་ལྷག་བཅུ་ཕྲག་གཉིས་བཞུགས་པ་བཞེངས་བར་
འདོད་དེ་སྙེ་ཐོན་ཁུལ་ནས་ལེགས་དག་ཡོང་བའི་དཔོན་ཡིག་མཁས་མང་བསྡུས། མ་ཧཱ་ཙི་ནའི་
ཡུལ་གྲུ་ཆེན་པོ་ནས་ཐོན་པའི་དར་ཤོག་ངོ་མཚར་བ་བཻཌཱུརྱའི་མདངས་ལྡན་ངོས་ལ་མགྱོགས་མ་
བརྩིས་པར་ལེགས་དག་གཙོ་བོར་བྱས་ཏེ། གསེར་སྦྱངས་མགུར་ཞོ་བརྒྱ་ཕྲག་གཉིས་དང་ལྔས་ཡི་
གེའི་འཕྲེང་བ་མཛེས་པར་སྤེལ་ཏེ་ཞུས་དག་པར་བྱས། ཙནྡན་གྱི་གླེགས་ཤིང་བཟོ་བཀོད་ཕུན་
སུམ་ཚོགས་པར་གསེར་རིས་དང་གདོང་ངོས་རིན་པོ་ཆེའི་ཕྲ་ཡིས་སྤ་བ། ན་བཟའ། གདོང་
དར། སེར་ཏ་ཧོའི་སྐུ་རགས། ཁ་ཐི་བཟང་པོའི་བཞུགས་ཁོམ་དང་བཅས་ངོ་མཚར་བར་
བསྒྲུབས་ཏེ་ཡིད་དགའ་ཆོས་འཛིན་དུ་བཞུགས་སུ་གསོལ། གཞན་ཡང་ཐུགས་སྲས་དམ་པ་རྒྱལ་
ཚབ་དར་མ་རིན་ཆེན། འདུལ་འཛིན་གྲགས་པ་རྒྱལ་མཚན། མཁས་གྲུབ་རྗེ་གསུམ་གྱི་བཀའ་
356



འབུམ་ཡོངས་རྫོགས་ཀྱང་སྐྱ་པོད་དུ་ལེགས་པར་བཞེངས་པའི་ལྟོ་གར་བ་བསོད་ནམས་གར་
དབང་གིས་གཙོས་ཡིག་མཁན་ལྔ་བཅུ། ཞུས་དག །མགོ་པ། ལག་གཡོག་སོགས་ཀྱི་གླ་ཡོན་
ཁྱོན་བསྡོམས་འབྲུ་ཁལ་ཉི་ཁྲི་དྲུག་སྟོང་བདུན་བརྒྱ་ལྔ་བཅུ་བྲེ་དྲུག་གི་རྩིས་ཐོབ་པར། གསེར་
དངུལ། གཡུ། མུ་ཏིག །བྱུ་རུ་སྤོས་ཤེལ། གྱོན་པ། ཇ་གོས་དར། ལྕགས་རས་སོགས་དངོས་
པོ་མི་ཞན་པ་བསྟབས་ཏེ་མགུ་བར་བྱས། དུས་གཏོར་ཡང་སྔར་ལྟར་ཚུགས་ཤིང་བླ་མ་ཡི་དམ་
ཆོས་སྲུངས་རྒྱ་མཚོའི་ཚོགས་ལ་མཆོད་གཏོར་དམ་རྫས་སྤྱན་གཟིགས་སྙན་ཤལ་རྣམས་ལེགས་
པར་བསྒྲུབས། མེ་ཕོ་སྤྲེའུའི་ལོ་གསར་ཚེས་གཏོར་སྐབས་མཆོད་གཏོར་འབུལ་བར་ཉི་འོད་དུ་
ཕྱིན་ཏེ་བླ་མ་ཡི་དམ་འདོད་ཁམས་དབང་མོ་བསྟན་སྐྱོང་བཅུ་གཉིས་སོགས་ཆོས་སྲུངས་རྒྱ་མཚོར་
མཆོད་སྤྲིན་དང་། སེར་སྐྱའི་མགྲོན་མང་པོ་དགའ་སྟོན་གྱིས་མགུ་བར་བྱས། དེ་ནས་སྤྱི་སྐྱུར་
དོང་ཆོ་འཕྲུལ་ཆེན་པོའི་དུས་མཆོད་རྣམས་རིམ་བཞིན་ཚུགས་ཤིང་སྨོན་ལམ་གོང་འཕེལ་བྱུང་།
འདི་སྐབས་ངོས་ཀྱི་གསོལ་འདེབས་རྟེན་དུ་རྗེ་བདག་ཉིད་ཆེན་པོའི་སྐུ་བརྙན་གསེར་མཁར་ཉག་
བཅུ་གཉིས་དང་སྤོར་གསུམ་ལས་གྲུབ་པ། གསེར་མཁར་ཉག་བཅུ་དང་སྤོར་གསུམ་ལས་གྲུབ་
པའི་རྒྱལ་བ་དོན་ཀུན་གྲུབ་པའི་སྐུ་བརྙན། དངུལ་མཁར་རྒྱུའི་ཁལ་གསུམ་དང་ཉག་དྲུག་ལས་
གྲུབ་པའི་དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་སྣང་བརྙན། གཞན་མ་ཤཱཀྱའི་
རྒྱལ་པོ། སྨན་པའི་རྒྱལ་པོ། ཚེ་དཔག་མེད། རྗེ་བཙུན་བྱམས་མགོན། མར་མེ་མཛད་དང་
བཅས་པའི་སྣང་བརྙན་རྣམས་ཀྱི་སྐུ་རྒྱུར་རང་བྱུང་ཟངས་ཁལ་གཅིག །ཁྲི་དང་བྱང་ཆུབ་ཤིང་
གཟུགས་ཀྱི་རྒྱབ་ཡོལ་བཅས་པར། ལྗོན་དམར་གསེར་སྦྱངས་སོགས་ཕོན་ཆེ་བ་དང་། ཕྲ་རྒྱན་
ལ་རིན་པོ་ཆེ་སྣ་ཚོགས་ཀྱིས་ལེགས་པར་སྤ་བ། ཡང་རྒྱལ་བ་རྡོ་རྗེ་འཆང་། ཇོ་བོ་ཆེན་པོ་དཔལ་
ལྡན་ཨ་ཏི་ཤ། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོ། རྗེ་ཐམས་ཅད་མཁྱེན་པ་དགེ་
འདུན་གྲུབ། མཁན་ཆེན་རྒྱལ་བའི་དབང་པོ་ངག་དབང་བློ་བཟང་རྒྱ་མཚོ་དཔལ་བཟང་པོ་
རྣམས་ཀྱི་སྐུ་བརྙན་ཁྲི་རྒྱབ་དང་བཅས་པའི་རྒྱུར་ལྗོན་དམར་ཁལ་བཅུ་གསུམ་དང་། གསེར་བཙོ་
མ་མགུར་མོའི་ཞོ་དགུ་བཅུ་ལ་ཉེ་བ་རྣམས་ལས་བཀོད་པ་ཕུན་སུམ་ཚོགས་པར་བསྐྲུན་པའི་སྣང་
བརྙན་དེ་རྣམས་ཀྱི་ནང་བཞུགས་སུ་རིང་བསྲེལ་ལ་སོགས་པ་དམ་པའི་ཕྱག་བཞེས་འཁྲུལ་པ་མེད་
པས་བྱུར་བུར་བལྟམས་ཏེ་བསོད་ནམས་ཀྱི་ནང་མཆོག་དམ་པར་བཀོད། སྔ་གོང་ནས་བྲིས་པ་
དབུ་མཛད་དགེ་སློང་འབྱུང་ལྡན་དང་། རྗེ་དྲུང་མཁོས་ཁང་པ་གཉིས་ཀྱིས་གཙོས་བྲིས་པ་རྣམས་
，
357་



ཀྱིས་སོར་མོའི་འཕྲུལ་ལས་ལེགས་པར་བསྐྲུན་པའི་མཉམ་མེད་ཐུབ་པའི་དབང་པོའི་མཛད་པ་
བརྒྱ་རྩའི་སྐུ་ཐང་གྲ་མཚུངས་གོང་གཤམ་ལག་ཇུས་བཟང་སྒྲིགས་དངུལ་ཏོག་དང་བཅས་པའང་
ལེགས་པར་གྲུབ། དབོ་ཟླའི་ཚེས་བཅུ་གསུམ་གྱི་ཉིན་དགའ་ལྡན་རབ་རྒྱས་པས། མགོན་པོ་ཚེ་
དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ་སྤྱི་སྒེར་ནས་བདོག་པའི་ཚན་
གྲངས་ཚོགས་སྟོན་བཟང་པོ་དང་བཅས་པ་དང་། འདུས་སྡེར་མང་ཇའི་བསྙེན་བཀུར་སོགས་ཀྱི་
སྒོ་ནས་རྟེན་འབྲེལ་གྱི་སྒོ་ཕུན་སུམ་ཚོགས་པ་བསྒྲིགས། ཁོང་གཞིས་བྱེས་བླ་གྲྭ་བཞི་བརྒྱ་སྐོར་ལ་
གྲྭ་པ་རེར་བཀྲས་བཏགས། ཧུ་ཚལ་ཉག་གསུམ་རེ་དང་། གོས་ཁ་རེ། བསྔོ་རྟེན་རྣམ་གཞག །
ཚེ་དང་དགོས་ཚུལ་དགོངས་བཞེད་ལྟར་ཕུལ་བ་བཅས་ཆོས་དང་ཟང་ཟིང་གི་སྒོ་ནས་དགྱེས་པར་
བྱས། འདི་སྐབས་གོང་ས་མཆོག་གི་སྤྲུལ་སྐུ་རིན་པོ་ཆེ་ནས་བདག་ཉིད་ཡུན་དུ་འཚོ་བའི་རྟེན་
འབྲེལ་བསྒྲིག་པར་ཆེད་མངགས་སྐུ་ཚབ་ཨུའི་ཆིང་སྦི་ཆའི་ཆི་དང་། རྒྱལ་པོའི་སྐུ་ཚབ་ཏུ་ཨེར་ཁེ་
དའི་ཆིང་བཅས་གནང་བ་འབྱོར་པོས། ཚེས་བཅོ་ལྔ་དུས་བཟང་པོའི་ཉིན་འདུས་པ་རྒྱ་མཚོར་
མང་ཇ་བཟང་པོ་གནང་བའི་ཚོགས་དབུར་ཡོང་དགོས་ཚུལ་ལྟར་ཕྱིན། གོང་ཞབས་རིན་པོ་ཆེ་
ནས་བདག་ཉིད་ལ་རིང་དུ་འཚོ་དགོས་པ་སོགས་རྟེན་འབྲེལ་བསླུ་བ་མེད་པའི་བདེན་བརྗོད་ཀྱི་
བཀའ་རྩོམ་འདུག་པའང་འདུས་སྡེའི་ཞལ་འདོན་དུ་བཙུགས་ཐོག །གོང་ཞབས་རིན་པོ་ཆེ་དང་
རྒྱལ་པོའི་སྐུ་ཚབ་གཉིས་ནས་རྟེན་འབྱུང་གི་གནང་ཆར་དངུལ་དཀར་གྱི་མཎྜལ་བཀྲ་ཤིས་པའི་
རྟགས་མཚན་ལྷ་རྫས་ཀྱི་སྤ་བ། སྐུ་གསུམ་ཐུགས་རྟེན། གྱོན་པ་ཆ་ཚང་། སྟན། སྙེ་འབོལ།
གན་དཀར་སྟེགས་བཅས། སྤྱི་བླུགས། བཟེད་ཞལ། ་ གསེར་དངུལ། གོས་དར་སོགས་དངོས་
པོ་རྒྱུ་ཆེ་བ་བཏེག་བྱུང་བ་དང་བསྟུན། འདུས་ཚོགས་སྐུ་ཚབ་རྣམས་དང་བཅས་པས་མཎྜལ་རིང་
འཚོའི་བདེན་ཚིག་བརྗོད་པ་སོགས་རྟེན་འབྲེལ་གྱི་སྒོ་དུ་མ་བསྒྲིག་པར་མཛད་དེ། སྐུ་ཚབ་རྣམ་
པས་གོང་ས་མཆོད་ཡོན་གྱི་དགོངས་བཞེད་ལྟར་ཡུན་རིང་པོར་འཚོ་བའི་ཁས་ལེན་དགོས་གསུང་
བར་མཆོག་གསུམ་བསླུ་བ་མེད་པར་གསོལ་བ་ཡང་དག་འདེབས་པའི་ཁས་ལེན་བྱས། སྐུ་ཚབ་
དཔོན་གཡོག་ལ་ཚེ་རྟ་ཟུང་འབྲེལ་དང་།: མཆོད་ཡོན་གཉིས་ལ་བཀའ་དྲིན་ཆེ་ཚུལ་གྱི་གསུང་
ལན་རྟེན་དཔངས་མཐོ་བ་བཅས་ཐོན། ཟླ་བ་གསུམ་པའི་དཀར་ཕྱོགས་རྒྱལ་བ་གཉིས་པར། ཇེ་
སྟན་བློ་མ་བསོད་ནམས་དགེ་སློང་གིས་ཚོགས་སུ་བོས་ཏེ་འདུས་པའི་སྡེ་དང་ལྷན་ཅིག་རིང་འཚོའི་
མཎྜལ། གསེར་དངུལ། ་ ཇ་གོས་དར་སོགས་རྟེན་འབྱུང་གི་དངོས་པོ་རྒྱ་ཆེ་བ་དང་། འདུས་
358



ཚོགས་ལ་མང་འགྱེད་བཟང་པོ་བཅས་བྱུང་། ཁོང་འཁོར་བཅས་ལ་འཇམ་དབྱངས་ནག་པོའི་
རྗེས་གནང་དགོས་ཚུལ་ལྟར་དང་། བཀའ་བློན་བུ་ཆུང་གི་སྲས། ལྷུན་གླིང་ནས་སོགས་ལ་ཚེ་
དབང་དང་། འཇམ་དཀར། དབྱངས་ཅན་མ་དམར་མོ། ཁྱུང་ནག་རྣམས་ཀྱི་རྗེས་གནང་
སོགས་ཀྱིས་སོ་སོའི་རེ་བ་ཡོངས་སུ་བསྐངས། འདི་གོང་མཚོ་ཁའི་དཔོན་ཁག་ནང་ཁུལ་སོ་སོའི་
འདོད་ཕྱོགས་དང་། འགའ་ཞིག་རྒྱལ་པོ་རིན་པོ་ཆེ་དང་ཡང་ཐུགས་ནད་མ་གཤིན་པ་ལྟ་བུས།
ཁམས་ཕྱོགས་ཀྱི་གཞུང་ཁྲལ་སྔར་རྒྱུན་ལྟར་མ་བྱུང་བར་བརྟེན། སེར་འབྲས་དགེ་གསུམ་གྱིས་
མཚོན་དབུས་གཙང་གི་དགོན་སྡེ་ཕལ་ཆེར་གྱི་ཇ་ཚུལ་རིམ་འཆག་དང་། བསྟན་འགྲོའི་གེགས་
ཆགས་སུ་གྱུར་དོགས་དཔོན་ཁག་རགས་རིམ་ལ་ཞུ་ཡིག་རྟེན་ལྡན་བཅས་ལེགས་སྤེལ་དུ། སྐུ་སྐྱེ་
བློ་བཟང་བསྟན་པའི་རྒྱལ་མཚན་དང་མགྲོན་གཉེར་དཀའ་ཆེན་བློ་བཟང་རྡོ་རྗེ་འཁོར་བཅས་
རྫོང་སྟེ་བྱས། དེ་མཐུན་སེར་འབྲས་དགེ་གསུམ་ནས་ཀྱང་བླ་མ་སྣེ་མོ་བ་ཁ་ཤས་ཕེབས་པ་བཅས་
ཆབས་གཅིག་《ཅིག་》མཚོ་སྔོན་དུ་འབྱོར་པ་དང་། རྒྱ་ནག་གོང་མ་རྒྱལ་པོ་ཆེན་པོ་ནས་ཀྱང་
མཚོ་ཁར་མི་སྣ་བཀའ་ཤོག་བཅས་སྩལ་བ་དུས་འཛོམ་པས་བསྟན་འགྲོའི་བདེ་ཐབས་སུ་འགྱུར་བ་
བྱུང་། ཟླ་བ་ལྔ་པར་གོང་ས་མཆོག་གི་སྤྲུལ་སྐུ་རིན་པོ་ཆེར་བསྟན་འགྲོའི་དཔལ་དུ་ཞབས་ཟུང་
བསྐལ་བརྒྱར་བརྟན་དགོས་པའི་གསོལ་འདེབས་ཞུ་རྟེན་དང་པོར་དངུལ་གྱི་མཎྜལ། ན་བཟའ་
སྐོར། བཞུགས་སྟན། སྐུ་སྙེ། བཟང་གོས་ཀྱི་བླ་རེ་སོགས་དང་། གསེར་ཐུམས། དངུལ་ལྡོང་།
རྟེན་ཁེབས་སོགས་མགོ་ཚན་དུ་བཀོད་པའི་ཁ་བཏགས། གོས་ཡུག །ལིང་འགང་། བྱང་སྨན།
རས་ཆ་སོགས་དངོས་པོ་སྤུས་གཙང་བའི་དགུ་ཚན་བཅུ་གསུམ་དང་། དེ་མཐུན་རྒྱལ་པོ་རིན་པོ་
ཆེར་ཡང་། བཟང་གོས་ཀྱི་གསོལ་སློག་སྤུ་ལའི་ནང་ལྡན། དབུ་ཞྭ། གོས་ཆེན་གྱི་བླ་བྲེ། དངུལ་
གཞོང་། དངུལ་ཕོར་སོགས་མགོ་བཅས་ཀྱི་གོས་དར། སྨན་བྱང་། རས་ཆ་སོགས་ཀྱི་ཚན་
གྲངས་དཔངས་མཐོ་བ་དང་། རྣམ་རྒྱལ་གྲྭ་ཚང་པ་རྣམས་ལ་ཡང་མང་ཇ་གསུམ་གྱི་ཐོག་འགྱེད་
ཁ་བཏགས་ཉིན་བདེ་ཚེ་ལེགས་རེ། སེར་འབྲས་དགེ་གསུམ་དུ་མང་ཇ་རེ་དང་། འགྱེད་ཁ་
བཏགས་ཆེ་ལེགས་བཅུ་གསུམ། གོས་ཡུག་བཅོ་ལྔ་རྣམས་དགེ་འདུན་ཞལ་གྲངས་དང་བསྟུན་
པའི་འབུལ་རྒྱུ། རྒྱུད་སྟོད་སྨད། བཀྲ་ཤིས་ལྗོངས་གསུམ་དུ་མང་ཇ། སྤྱི་འགྱེད་ཁ་བཏགས་ཆེ་
བ་དང་གོས་ཡུག་རེ་རེ་བཅས་ཀྱི་བསྙེན་བཀུར་སྟོབ་མི་ཆེད་རྫོང་བྱས་ཤིང་། ཆུ་སྟོད་ཟླ་བར་ཐོར་
ཁོ་ཨ་ཡུ་ཥེས་དབུས་པའི་དཔོན་ཁག་མང་པོའི་འཚམས་འདྲི་འབུལ་སྐུར་ཕོན་ཆེ་བ་འབྱོར་པས།
359



མི་སྣ་རྣམས་ལ་བསྙེན་གནས་དང་། དགེ་ཚུལ་སློང་གི་སྡོམ་པ། ཚེ་དབང་སོགས་ཇི་ལྟར་འདོད་
པའི་ཆོས་དང་། ཟང་ཟིང་གི་སྟེར་ཆ་བཟང་པོ་དཔོན་ཁག་སོ་སོའི་གསུང་ལན་བཅས་ཐོན་པར་
བྱས། སྔོན་བཅོམ་ལྡན་འདས་འཁོར་དང་བཅས་པས་རྒྱལ་པོའི་ཁབ་ཏུ་དབྱར་གནས་མཛད་
པའི་ཚེ་ལྷས་བྱིན་གྲོགས་དང་བཅས་པ་སོགས་ཀྱིས་དགེ་འདུན་གྱི་ལྟ་བ་སོ་སོར་དབྱེ་བས་ཆོས་
ཚུལ་ཉམས་པར་གྱུར་པ་ན། ཉན་ཐོས་མཆོག་ཟུང་དག་གིས་དགེ་འདུན་གྱི་དབྱེན་བསྡུམས་ནས་
ཉེར་ཞི་རྒྱལ་བའི་མཆོད་རྟེན་བཞེངས་པ་བཞིན། འདིར་ཡང་མི་མཐུན་པ་དག་ཉེ་བར་ཞི་ཞིང་།
ཐམས་ཅད་ཐུགས་མཐུན་ཁྲིམས་གཙང་ཞིང་བཤད་སྒྲུབ་གོང་འཕེལ་འབྱུང་བའི་ཆེད་དུ་ཟླ་བ་
གསུམ་པ་ནས་དབྱེན་བསྡུམས་མཆོད་རྟེན་གསར་བཞེངས་དང་། རྙིང་པར་ཞིག་གསོས་བཅས་
ཀྱི་ལས་གྲྭ་བཙུགས་ནས་ཟླ་བ་བཅུ་པའི་ཁོངས་སུ་གྲུབ་པ་དམ་པ་གོང་མའི་ཕྱག་བཞེས་ལྟར་སྲོག་
ཤིང་གཟུངས་སྔགས་ནང་བཞུགས་རྣམས་ཀྱིས་ཏིལ་གྱི་གང་བུ་བཞིན་དུ་དགང་བའི་གནོད་སྦྱིན་
འཁོར་ལོ་བདག་ཉིད་ནས་བསྒྲུབས་པ་སྤྱན་འདྲེན་སྐབས་ལམ་བར་སོགས་རྟེན་འབྲེལ་ལེགས་
ཤིང་། ཁྱད་པར་མཆོད་རྟེན་གྱི་སྒོ་དྲུང་དུ་ཕེབས་པའི་ཚེ་ནམ་མཁའ་ལ་ཆུ་འཛིན་གློ་བུར་དུ་
འཁྲིགས་ཤིང་བདུད་རྩིའི་ཆར་རྒྱུན་བབས་པ་སོགས་རྟེན་འབྲེལ་ལེགས་པ་བྱུང་འདུག །ཟླ་བ་
བཅུ་གཅིག་པའི་ཚེས་གསུམ་གྱི་ཉིན་ངོས་ཀྱི་དཔལ་རྡོ་རྗེ་འཇིགས་བྱེད་ལ་བརྟེན་པའི་རབ་གནས་
བསྡུས་པ་སྤྱན་དབྱེ་དང་བཅས་པའི་སྒོ་ནས་ཡེ་ཤེས་པ་བསྟིམས་ཤིང་མེ་ཏོག་གཏོར། སྔགས་གྲྭ་
སློབ་དཔོན་བཅས་དགེ་འདུན་བཅུ་དྲུག་གིས་ཀྱང་རབ་གནས་ཀྱི་ཆོ་ག་རྒྱས་པར་མཛད་པས་རབ་
ཡོན་གྱིས་མཉེས་པར་བྱས་ཤིང་། འགྲོ་བ་ཡོངས་ཀྱི་བསོད་ནམས་ཀྱི་ཞིང་དུ་གྲུབ་པར་བྱས། དེ་
གོང་མཛོད་པ་རྗེ་དྲུང་བློ་བཟང་མགོན་པོ་གཟུགས་གཞི་མ་བདེ་བར་རིམ་གྲོ་ནང་འགྱེད་མྱུར་དྲག་
བྱས་ཀྱང་། ཀུན་གྱི་ཆོས་ཉིད་རི་གཟར་གྱི་འབབ་ཆུ་རགས་ཀྱིས་གྱེན་དུ་བཟློག་མི་ནུས་པ་ལྟར་མ་
འཚོ་བར། གོང་ས་མཆོག་གི་སྤྲུལ་པའི་སྐུའི་ཞབས་དྲུང་དུ་གསུང་བསྔོ་ཞུ་རྟེན། སྐུ་གསུང་རྟེན།
གྱོན་པ། རྟ་སྒ་འཁོར། དངོས་པོ་ཐོན་མི་ཆུང་བ་ཕུལ། གཞུང་ནས་ཀྱང་དགེ་འཐུད་དུ་དངོས་
པོ་ཕོན་ཆེ་བ་བཀའ་དྲིན་ཆེ། དེ་མཐུན་ཇོ་ཤཱཀ་རྣམ་གཉིས། དགའ་ལྡན་སྐུ་གདུང་རིན་པོ་ཆེ་
སོགས་རྟེན་དྲུང་རྣམས་སུ་མཆོད་པ་སྣ་ལྔ་སྙན་ཤལ་དང་། སེར་འབྲས་དགེ་གསུམ་གྱིས་གཙོས་
དབུས་ལྷོ་བྱང་གི་དགོན་སྡེ་མཐའ་དག་ལ་མང་ཇ་འགྱེད་བསྔོ་རྟེན་རྣམ་གཞག་དང་། འདི་ཁའི་
འདུས་སྡེར་ཡང་མང་ཇ་མང་བོའི་ཐོག་འགྱེད་དངུལ་སྲང་བརྒྱ་ཕྲག་བཞི་དང་སུམ་ཅུ་རྩིས་ཀྱི་
360



དངུལ་རྐྱང་དངོས་པོ་སྣ་ཚོགས། རི་ཁྲོད་ཁག་ལ་མང་ཇ་བཅུ་རེའི་ཐོག་འགྱེད་སྨན་རྙིང་ཁ་རེ།
སྔགས་གྲྭ་དང་དབེན་དགོན་དུ་ཉིན་གང་བཞི་ལ་གསང་འདུས་དང་བདེ་མཆོག་གི་ཆོ་ག་གནང་
ཡོན་གཟབ་རྒྱས་དང་། བསྔོ་རྟེན་རྣམ་གཞག །གཙང་རོང་གི་དགོན་ཁག་རྣམས་ལ་མང་ཇ་
བཞི་རེའི་ཐོག་གྲྭ་པ་རེར་འགྱེད་སྨན་ཁ་དོ་རེའི་རྩིས་ཀྱི་དངོས་པོ། བསྔོ་རྟེན་རྣམ་གཞག །
མཆོད་ཁང་འདི་རྣམས་ཀྱིས་མཚོན་མཐའ་དག་ལ་སྣ་ལྔའི་བརྒྱ་མཆོད་སྙན་ཤལ་བཅས་པའི་དགེ་
སྒྲུབ་གང་དྲག་ཡོང་བར་ལས་བྱེད་པར་བཀོད་པ་བྱས། ཟླ་བ་དེ་ཁའི་ཚེས་ཉི་ཤུ་ལ་སྲིད་རིན་ཆེན་
རྩེ་ནས་ཀྱིས་རྒྱུ་ཡོན་སྦྱར་ཏེ་སྔགས་གྲྭ་པ་རྣམས་ཀྱིས་ཉི་འོད་དུ་མགོན་པོ་ཚེ་དཔག་མེད་ཀྱི་ཆོ་ག་
དང་འབྲེལ་བའི་མཎྜལ་སྟོན་མོ་དངོས་པོའི་ཚན་གྲངས་མང་ཇའི་ཐོག་གྲྭ་པ་རེར་སྐུ་གཟན་རེའི་
རྩིས་ཀྱི་རྣམ་འགྱེད་བཅས་ཕུལ་ནས་རིང་འཚོའི་རྟེན་འབྲེལ་བསྒྲིགས། རིན་ཆེན་རྩེ་ནས་དཔོན་
གཡོག་བཅས་སུམ་བརྒྱ་བརྒལ་བར་ཚེ་དབང་དང་། རགས་བསྡུས་ལ་འདོད་ཁམས་དབང་མོའི་
གཏོར་ཆོག་གི་ལུང་དགོས་ཚུལ་ལྟར་བཀླགས་ཤིང་ཐོན་ཆས་རྒྱས་པར་ཕུལ། རྒྱལ་ཟླའི་ཚེས་བཅོ་
བརྒྱད་ལ་སྐུ་སྐྱེ་བློ་བཟང་བསྟན་པའི་རྒྱལ་མཚན་མཚོ་སྔོན་ནས་འབྱོར་པར་ཚོགས་དབུར་བོས་
ནས་འདུས་སྡེ་དང་ལྷན་ཅིག་མཎྜལ་དངོས་པོ་གྱ་ནོམ་པ་བསྟར་ཞིང་ཚོགས་སུ་མང་འགྱེད་བཅས་
རིང་འཚོའི་རྟེན་འབྲེལ་མཛད། ལོ་འདི་ནང་དུ་ཕྱོགས་འདུས་གྲྭ་པ་བརྒྱ་ཕྲག་ལྔ་ལ་བསྙེན་རྫོགས་
ཀྱི་དངོས་པོ་དང་། བརྒྱ་དྲུག་ཅུ་སྐོར་ལ་དགེ་ཚུལ། སྐྱེ་བོ་བརྒྱ་ཕྲག་ཙམ་ལ་ཡན་ལག་བརྒྱུད་པའི་
སྡོམ་པ་བཅས་ཕན་བདེའི་ལམ་བཟང་པོར་བཀོད། འདི་ལོ་ཕན་ལོ་གསུམ་གྱི་ཁོངས་སུ་ཇོ་ཤཱཀ་
རྣམ་གཉིས་ཀྱིས་གཙོས་དབུས་ཕྱོགས་ཀྱི་རྟེན་གྲགས་ཆེའི་རིགས། དགོན་གནས་འདིའི་མཆོད་
-ཁང་རྣམས་ཀྱིས་མཚོན་གཙང་རོང་གི་རྟེན་གྲགས་ཆེ་མཐའ་དག་གི་དྲུང་དུ་མཆོད་པ་སྣ་ལྔའི་རྒྱུར་
རྩམ་བྲེ་ཚད་ཀྱི་ཁལ་དྲུག་བརྒྱ་སོ་ལྔ། མར་ཁལ་བདུན་བརྒྱ། མེ་ཏོག་ཁལ་ཕྱེད་ལྔ་བརྒྱ། སྤོས་
རེང་བུ་དམར་སེར་བརྒྱ་ཁྲེས་ཉིས་བརྒྱ་ལྔ་བཅུ། དྲི་ཚབ་གུར་ཀུམ་ཉག་དྲུག །སྙན་དར་ཁ་
བཏགས་ཆེ་ཆུང་སྣ་ཚོགས་བརྒྱ་ཕྲག །མདའ་དར་སྣ་ལྔ་བཅུ་གཅིག་རྣམས་ཕུལ། བསྟན་པ་སྤྱི་
སྒོས་ཀྱི་རིམ་གྲོར་དམིགས་གཙང་རོང་གི་དགོན་སྡེ་ཕལ་མོ་ཆེར་མང་འགྱེད། བསྔོ་རྟེན་རྣམ་
གཞག་བཅས་པའི་བཀུར་སྟི་བྱས། ཆོས་གྲྭ་འདིས་མཚོན་རིས་མེད་ཀྱི་དགོན་ཁག་མང་པོ་ནས་
བཀའ་བསྟན་བཅོས་ཀྱི་རྒྱུགས་འབུལ་བ་བྱུང་བ་སོ་སོར་ཡང་སྟེར་ཆ་བྱས། ཕྱོགས་མཐའ་དག་
ནས་འཕྲད་མི་མང་པོ་རིམ་གྱིས་འདུས་པར་ཡང་མི་རིང་བར་འདོད་པ་བསྐངས། སྐུ་གསུང་
361.



ཐུགས་རྟེན་མང་པོ་རྒྱུན་མཆོད་དང་། དུས་ཆེན་སོ་སོའི་སྐབས་མཆོད་འབུལ། དགེ་འདུན་གྱི་
ཕོགས་ཇ་ཚུལ། དགེ་བ་རྒྱུན་ཆགས་ཀྱི་སློང་མོ་བ་སོགས་འཆར་ཅན་རྣམས་ལ་སྔར་ལས་མི་ཞེལ་
བ་དགོས་ཆ་རྣམས་ཞ་ཆག་མེད་པར་བསྒྲུབས། དུས་གཏོར་སྐབས་མཆོད་གཏོར་ཞབས་ཏོག་
ཀྱང་སྔར་བཞིན་ཞུས། གསེར་འཕྱང་ཞེས་པ་མེ་མོ་བྱ་ལོའི་གནམ་ལོ་གསར་དུ་བཞད་པའི་སྐབས་
ཉི་འོད་དུ་བསྐང་གསོ་བ་རྣམས་དང་བཅས་མཆོད་གཏོར་གཟབ་རྒྱས་དང་། རྒྱ་སོག་བོད་ཁམས་
བཅས་ཀྱི་མགྲོན་རིགས་རྣམས་དང་ཕྲད་ནས་དགའ་སྟོན་བཟང་པོ་བཤམས། སྤྱི་སྐྱུར་ལ་དཀའ་
ཆེན་རྣམས་པས་ཀྱང་བསྟན་པའི་མིག་རྒྱན་ལ་ཕན་པའི་བྱ་བ་མཛད། ཆོ་འཕྲུལ་གྱི་ཚེས་བརྒྱད་
དང་བཅུ་གསུམ་ལ་ཚོགས་དབུར་ཕྱིན་ཏེ་བསྟན་འགྲོར་ཕན་བདེ་འབྱུང་བ་དང་། སྔ་ཕྱིར་རེ་
ལྟོས་བཅོལ་པའི་སྐྱེ་འགྲོ་གྲངས་མེད་པ་རྣམས་ཀྱི་དགེ་རྩ་རྫོགས་བྱང་དུ་བསྔོ་བ་དང་སྨོན་ལམ་
གྱིས་རྒྱས་བཏབ། ཚེས་བཅུ་ལ་མགྲོན་གཉེར་དཀའ་ཆེན་རྡོ་རྗེས་ཚོགས་དབུར་བོས་ནས་རིང་
འཚོའི་མཎྜལ་དངོས་པོའི་སྟེར་ཆ་མང་འགྱེད་བཅས་བསྟར། ཚེས་བཅུ་གཅིག་གི་ཉིན་གཟའ་
སྐར་སྦྱོར་བ་བཟང་བར་དཀའ་བཅུ་བློ་བཟང་རྡོ་རྗེ་འདི་ཁའི་ཁུར་ལེན་བྱེད་པར་བརྟག་པར་
བབས་པ་བཞིན་བསྐོ་བཞག་བྱས། ཚེས་བཅུ་བཞི་ལ་མ་ཎི་བ་བློ་བཟང་བཀྲ་ཤིས་ཀྱིས་བསྐུལ་བ་
ལྟར་ཕྱོགས་མཐའ་དག་ནས་དགེ་བའི་རྩ་བ་བགྱི་བར་སྨོན་པའི་སེར་སྐྱའི་རིགས་ཁྲི་ཕྲག་ཏུ་ཉེ་
བར་ཚེ་དབང་དང་། དར་ཆབ་དགོས་ཚུལ་བཞིན་བྱས། དབོ་ཟླའི་བཅུ་གསུམ་མཆོད་པ་ལ་
ཆོས་གྲྭ་ཆེན་པོ་འདིས་མཚོན་པའི་གཙང་རོང་གི་དགེ་འདུན་རྣམས་ལ་བསྙེན་བཀུར། དེ་ནས་
གསེར་དངུལ་ཕོན་ཚེའི་ཐོག་ལྗོན་དམར་མཁར་རྒྱའི་ཁལ་བདུན་ཅུ་དོན་ལྔ་ཉག་བཅུ་ཚ་གསེར་ཞོ་
བརྒྱ་ཕྲག་ཏུ་ཉེ་བ་ལས་བསྒྲུབས་པའི་རྒྱལ་བ་འོད་དཔག་མེད་ཀྱི་སྣང་བརྙན་ལེགས་པར་གྲུབ་པ་
ཚོམས་ཆེན་བཀའ་འགྱུར་ལྷ་ཁང་གི་རྟེན་གཙོར་བཞུགས་སུ་གསོལ། དེ་ནས་བྲིས་པ་དབུ་མཛད་
རྗེ་དྲུང་མཁོས་ཁང་པ། དགེ་སློང་དབེན་དགོན་པ། དར་རྒྱས་རྒྱལ་མཚན་སོགས་ཀྱིས་སོར་མོའི་
ཟློས་གར་ལས་བསྐྲུན་པའི་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་སྐུ་ཐང་།: བཟང་གོས་ཀྱི་
གོང་གཤམ་དངུལ་ཏོག་ཚ་གསེར་ཅན་རྣམས་ཀྱང་ཉི་འོད་དུ་བཞུགས་པར་མེ་ཏོག་གི་ཆར་ཕབ།
ཟླ་བ་ལྔ་པའི་ཚེས་བཅུ་བཞིའི་བར་དགེ་སྦྱོར་འཕེལ་ཞིང་སྐབས་མཚམས་སུ་འཕྲད་མི་མང་པོའི་
འདོད་པ་སྦྱར། སྨོན་ལམ་ཆེན་མོར་གོས་སྐུའི་ཞལ་མཇལ་བར་སྟེང་དུ་ཕྱིན་ཏེ་མཆོད་འབུལ་
བསྟན་འགྲོར་དགེ་བའི་སྨོན་ལམ་བཏབ། དགེ་འདུན་རྣམས་པ་གཞིས་རྩེ་རྫོང་དང་འདི་ནས་
362



ཀྱང་ཞབས་ཏོག་ཞུས། ཉེར་ལྔ་ནས་ཆོས་འཁོར་གསར་པ་ཚུགས་པའི་ཕོགས་ཇ་ཚུལ་སོགས་ཀྱང་
ལེགས་པར་བསྒྲུབས། ཟླ་བ་དྲུག་པའི་ཚེས་བཅོ་ལྔ་ནས་དབྱར་གནས་པའི་སྦྱོར་བ་དང་དངོས་
གཞིའི་རིམ་པ་སྔར་ལྟར་ཚུགས་ཤིང་དགེ་འདུན་ལ་བསྙེན་བཀུར། ཟླ་བ་བདུན་པའི་ཚེས་བཅུ་ལ་
རྔོན་ཀར་ནས་རྔོ་རིག་ཐུ་ཧོང་ཐའི་ཇིའི་དམག་ཕོན་ཆེ་བ་ནག་ཚང་ཕྱོགས་སུ་འབྱོར་སྐད། རྒྱལ་
པོ་རིན་པོ་ཆེ་ནས་ཀྱང་འདམ་དུ་སོག་བོད་ཧོར་སོགས་ཀྱི་དམག་ཚན་ཆེ་བ་གསོག་པ་གནང་ཡོད་
སྐད་བཅས། དམག་ཡིན་མིན་བལྟ་བ་དང་། ཐལ་ཆར་འགྱུར་རིགས་མི་ཡོང་བའི་ཡི་གེ་རྟེན་
སྦྲགས་དག་མ་བཅས་ཧར་གདོང་གཉེར་པ་དཀའ་ཆེན་འཇམ་དབྱངས་རྫོང་སྟེ་བྱས། སྔོན་གྱི་ཆུ་
ནད་ཀྱི་རོ་འཕར་བར་མ་ཟད། རྟ་ཁལ་ཀྱང་ཁད་ཉེར་མེད་པ་བཅས་འཕྲལ་ཐོན་རང་མ་བྱུང་
ཡང་། རྩོལ་པ་གང་ཚེའི་ངོས་ཚེས་བཅུ་དགུའི་སྔ་ཆར་རྟ་ལ་བསྒྱུར་བར་གཞིས་རྩེ་རྫོང་དཔོན།
རྩིས་དཔོན་ལུམ་པ་ནས། གཞིས་ཞོལ་གྱི་གནས་བོ་བཅས་ཀྱིས་རྟ་ཐབ་ཀྱི་སྐྱེལ་མ་སྔར་བཞིན་
བྱུང་བར་ངོས་འཕྲད་དང་ཚན་གྲངས་བསྟབས། གསེར་མདོག་ཅན་པ་རྣམས་ཀྱིས་རྟ་བསུ་སེར་
འཕྲེང་དང་། དབེན་དགོན་པ་རྣམས་ཀྱིས་རྟ་བསུ་བཅས་བཀྲས་གཤོངས་སུ་གུང་ཚིགས་ལ་
སླེབས་ཐོག །གསེར་མདོག་ཅན་པ་སྤྱི་སྒེར་ནས་ཚན་གྲངས་བཅས་ངོས་འཕྲད་དགོས་ཚུལ་གྱི་
བཞེད་པ་བསྒྲུབས་ཏེ། ཁོང་རྣམས་ལ་མང་ཇ། སྤྱི་འགྱེད་ཁ་བཏགས། གོས་ཡུག །སྨན་ཡུག
།བསྔོ་རྟེན་རྣམ་གཞག །སོ་སོའི་ཚན་གྲངས་ཀྱི་སློག་བསྟབས། དེ་ནས་གྲུ་ཁང་མའི་གྲུ་མ་ཐོན་
ནས་ཤས་རྩོལ་འགྲོ་རྩིས་ཡིན་ཀྱང་། གཙང་ཆུ་ཤིན་ཏུ་ཆེ་བས་རྟ་ཁལ་རྣམས་མ་ཐོན་ཏེ་བདེ་ཆེན་
དུ་ཞག་གཉིས་སྡོད་དགོས་བྱུང་སྐབས། རྩེད་གདོང་ཆོས་སྡེ་བླ་སྤྱི་རྣམས་ཀྱང་ངོས་འཕྲད་དུ་
ཕེབས་བྱུང་བའི་བཞེད་པའང་བསྒྲུབས་ཏེ། མང་འགྱེད། བསྔོ་རྟེན། སྤྱི་སྒེར་གྱི་ཚན་གྲངས་
བྱུང་བ་རྣམས་ལ་སློག་ཆ་བཅས་བསྟབས། ཉེར་གཅིག་གི་ཉིན། དགའ་ལྡན་རབ་རྒྱས་ནས་ཐབ་
བསུ་དང་། སྤྱི་མི་དང་བྲུལ་ཚང་བ་སོགས་ཐོབ་རྒྱལ་ཁུལ་ཆེ་དྲག་རྣམས་ཀྱི་རྟ་བསུ། འདུས་
ཚོགས་ནས་མཆོད་རྫས་སྣ་ཚོགས་ཐོགས་པའི་བསུ་འཕྲེང་བཅས་དགའ་ལྡན་རབ་རྒྱས་སུ་འབྱོར་
ཐོག་ཕན་ཚུན་གྱི་མི་བསུན་པའི་གདུག་རྩུབ་ཞི་ཞིང་བསྟན་འགྲོའི་ཕན་བདེར་འགྱུར་བའི་འཕྲིན་
ལས་འཆོལ་བའི་ཕྱིར་ཆོས་སྲུངས་རྒྱ་མཚོའི་བསྐང་གསོ་ཉིན་གང་གསུམ་མཛད་རྒྱུར་མང་ཇ།
འགྱེད་གྲྭ་པ་རེར་དངུལ་ནི་པ་ལའི་དོང་རྩེ་རེ། སྤྱི་སོར་སྦྱོར་འཇགས་རྒྱ་སྦུག་ཆ། བསྔོ་རྟེན་རྣམ་
གཞག །ཆོས་སྲུངས་ལ་ཚོན་སྣ་ལྔའི་མདའ་དར་བཅས་ཕུལ་ཏེ། འཕྲད་མི་མང་པོ་བྱུང་བ་
363



རྣམས་ཀྱི་རེ་བ་བསྐངས་ནས། སྒོ་ལ་བརྒྱུད་རིམ་གྱིས་འདམ་དུ་སླེབ་ཉེར། རྒྱལ་སྲས་སྤྲུལ་པའི་
སྐུ་དང་། སྟག་རྩེ་ཞབས་དྲུང་། དགའ་ལྡན་ཁྲི་རིན་པོ་ཆེས་དབུས་སེར་འབྲས་ཀྱི་བླ་ཁག་སོགས་
རྟ་བསུ་བ་མང་པོ་བྱུང་ཞིང་། འདམ་རྙིང་དྲུང་དུ་གུང་ཚིགས་ཐོག་དགའ་ལྡན་ཁྲི་རིན་པོ་ཆེ་དང་
རྒྱལ་སྲས་སྤྲུལ་པའི་སྐུས་དབུས་བླ་ཁང་རྣམས་དང་། སྟག་རྩེ་ཞབས་དྲུང་། དཔོན་མོ་ཆོས་སྐྱིད་
སོགས་ནས་ངོས་འཕྲད་དགོས་གསུང་པའི་བཞེད་པ་བསྐངས། གནམ་གང་གི་ཉིན་འདམ་སྨད་
དུ་རྒྱལ་པོའི་བཞུགས་སྒར་དང་ཧ་ཅང་མི་རིང་བར་སྒར་ཕབ། ཟླ་བ་བརྒྱད་པའི་ཚེས་གཅིག་ལ་
རྒྱལ་པོ་རིན་པོ་ཆེ་དང་། རྔོན་ཀར་གྱི་དམག་དཔོན་ཚེ་རིང་དོན་གྲུབ། གདུགས་དཀར། ཆོས་
འཕེལ་ཇའི་སང་སོགས་ལ་ཕན་ཚུན་འཐབ་འཛིངས་མེད་པ་དགོས་ལུགས། དེ་ནས་རིམ་གྱིས་
རྗོན་ཀར་དམག་དཔོན་ཚང་མ་འབྱོན་བདེ་ན་དང་། དེ་མིན་སུ་རིགས་གཅིག་ངོས་འཕྲད་དུ་
འབྱོན་དགོས་ལུགས། དེ་བསྟུན་བསྟན་པ་སྤྱི་སྒོས་ཀྱི་སྦྱིན་བདག་ནང་ཁུལ་འཐབ་འཛིངས་མེད་
པའི་ལུགས་ལེགས་ཀྱི་བར་ཆིངས་ཤིག་ངེད་དང་སེར་འབྲས་དགེ་གསུམ་གྱི་བླ་ཁག་རྣམས་ནས་
བྱས་ཆོག་པ་ཅིས་ཀྱང་དགོས་ཚུལ་གྱི་སྐོར་སྦྱངས་ཇི་སྙེད་ཅིག་བྱས་ཀྱང་། རྗོན་ཀར་དམག་
དཔོན་རྣམས་གསུང་རིགས་རྒྱལ་པོ་དང་ཚེ་རིང་དོན་གྲུབ་ངོས་བཤེར་བྱུང་ན་མ་གཏོགས་དེ་མིན་
སྨྲ་བདེ་མེད། འོན་ཀྱང་ངེད་ཚོར་རྗེ་བཙུན་ཙོང་ཁ་པ་ཆེན་པོའི་བསྟན་པའི་བྱ་བ་མ་གཏོགས་
གཞན་མེད་ཅེས་ཨ་འཐས་ཀྱིས་མ་བྱོན། ད་དུང་བློས་མ་བཟོད་པར་ངོས་རང་ཁོང་རྣམས་ཀྱི་
སྒར་ཐོག་ཏུ་འགྲོ་བར་བརྩམས་པ་ན། རྒྱལ་པོ་རིན་པོ་ཆེ་ནས། ངོས་ཁོང་ཚོའི་སྒར་དཀྱིལ་དུ་
སྒོར་སྐྱིལ་བྱས་འོང་བས། དེས་ན་ངེད་ཚོ་ཤོར་བ་ལས་ཀྱང་ངན་གསུང་པ་སོགས་ནན་ཏན་ཆེན་
པོས་འགྲོར་མ་གནང་ཞིང་། གཞན་བྱ་ཐབས་ཟད་པར་བརྟེན། དགའ་ལྡན་ཁྲི་རིན་པོ་ཆེས་
དབུས་སེར་འབྲས་ཀྱི་བླ་ཁག་རྣམས་ལ་ཕེབས་དགོས་ཚུལ་ཞུས་པའི་ཞབས་འདེགས་སུ་མཛོད་པ་
ཡང་བཏང་སྟེ། ཞུ་ཆིངས་དན་པ་དགོས་ཚུལ་སོགས་གང་ཅིའི་རྒྱུ་མཚན་ཞིབ་བསེད་གནང་
འདུག་ཀྱང་རྡོ་ཁ་སྔོན་མ་འགྱུར་མེད་ལས་ལན་གསལ་ཅི་ཡང་མ་མཛད་འདུག །ད་དུང་བསྟན་
འགྲོའི་ཕན་བདེར་འགྱུར་པ་ཞིག་ཅིས་ཀྱང་ཨེ་ཡོང་སྙམ་པའི་བསམ་པ་དྲག་པོས་ངོས་རང་གིས་
ཀྱང་ཕྱིན། དགའ་ལྡན་ཁྲི་རིན་པོ་ཆེས་དབུས་སེར་འབྲས་དགེ་གསུམ་གྱི་བླ་ཁག །སྤྲུལ་སྐུ་རྣམ་
པ་དང་སྟག་རྩེ་ཞབས་དྲུང་བཅས་དམག་སྒར་གཉིས་ཀྱི་བར་མཚམས་སུ་བསྡད། རྗོན་དཀར་
པའི་མགོ་བོ་གང་རིགས་ཤིག་ངེད་ཀྱི་སར་འབྱོན་དགོས་ཚུལ་བྱས་ཀྱང་། - དར་རྒྱས་དང་བྷ་དྷོ་
364 ་



སྨན་བུ་ཟེར་བ་གཉིས་གཏོང་གནང་ལས་མགོ་བ་ངོ་མ་འབྱོན་མ་བཞེད། དེ་ནས་ངེད་ངོས་ནས་
ཁོང་སྐུ་ཚབ་གཉིས་ལ། སྔར་ཕན་རྒྱལ་བོས་ཧོང་ཐའི་ཇིའི་དགོངས་པ་དང་འགལ་བའི་མཛད་
སྤྱོད་ཇི་འདྲ་ལ་བརྟེན་ནས་དམག་དགོས་པ་བྱུང་བ་ཡིན་ཀྱང་། ད་སྒོས་བདག་དགེ་སློང་རྒན་པོ་
ཞིག་དང་། དགའ་ལྡན་ཁྲི་རིན་པོ་ཆེ། སེར་འབྲས་དགེ་གསུམ་གྱི་བླ་ཁག །སྤྲུལ་སྐུ་རྣམ་པ།
སྟག་རྩེ་ཞབས་དྲུང་བཅས་པས་དཀོན་མཆོག་རིན་པོ་ཆེ་དཔང་པོར་གསོལ་ནས་བར་ཆིངས་ཤིག་
བྱས་ཆོག་པ་དང་། དེ་དོན་ལ་སོ་སོ་ནས་བསྟན་འགྲོའི་ཕན་བདེར་དགོངས་པའི་གསན་འཇོག་
ལུགས་ལེགས་ཀྱི་དོན་སྨིན་ཅིས་ཀྱང་དགོས་ཚུལ་མཐིལ་ཕྱིན་བྱས་ཀྱང་། རྒྱལ་པོ་དང་ཚེ་རིང་
དོན་གྲུབ་གཉིས་ངོས་ཐུག་གིས་ཕན་ཚུན་གྱི་རྒྱུ་མཚན་བྱུང་ན་ལས་གཞན་ལན་མེད་ཟེར་ཞིང་།
མགོ་པ་ངོ་མ་ཡང་མ་བྱོན་པས་དེ་ཉིན་ཆིངས་ལེགས་འགྲིག་གི་དོན་སྨིན་ལྟ་ཅི་སྣེ་ལེན་ཙམ་གྱི་
གསལ་ཡང་མ་བྱུང་བས་རང་གི་སྒར་དུ་ཕྱིར་ལོག །ད་དུང་ཞུ་ཆིངས་ལེགས་འགྲིག་བསྟན་འགྲོའི་
ཕན་བདེར་འགྱུར་བ་ཞིག་འོང་རེས་སེར་འབྲས་དགེ་གསུམ་གྱི་བླ་ལག་རྣམས་ལ་ཕེབས་དགོས་
ཚུལ་དང་། དེ་མཐུན་ངེད་རང་གི་ངོ་ཚབ་ཏུ་མགྲོན་གཉེར་ས་ཁུད་པ་བཏང་བ་བཅས་ཚང་མ་
ཕྱོགས་མཐུན་ནས་ཞུ་བ་ནན་ཆེར་བྱས་འདུག་ཀྱང་ལན་གསལ་མེད་ཀྱི་ཁར། ངེད་ལ་འཕྲལ་དུ་
གཙང་ལ་ཕྱིན་པ་ལེགས་ཚུལ་སོགས་ཕྱོགས་འཕུལ་གྱི་བརྗོད་རིགས་སྣ་ཚོགས་བཅས་ཕན་ཚུན་
ཐལ་ཆ་མེད་ཙམ་ལས་ཆིངས་དན་སྣེ་ལེན་གྱི་རེ་མེད་པའི་མུར་ཟླ་སྐོར་ལུས། དེ་ནས་ཆིངས་དན་
གྱི་རེ་དང་བྲལ་བར་བརྟེན་བསྡད་ཀྱང་ཕན་བཏགས་གནོད་པ་སོང་བ་ལྟ་བུ་བྱུང་དགོས། རྒྱལ་
པོ་རིན་པོ་ཆེ་དང་། རྔོན་ཀར་གྱི་དམག་དཔོན་བཅས་ཕན་ཚུན་སོ་སོར་བསླབ་སྟོན་སྔ་ཕྱིར་ཞུས་
པ་དང་། སོ་སོ་ནས་ཚུར་གནང་བཅས་ཀྱི་རྒྱུ་མཚན་ཞིབ་ཐུས་ཡིག་གཞི་འདྲ་གཉིས་སུ་བཀོད་
གཤམ་དུ་རྟགས་འབྱར་བ་ཟླ་བ་བརྒྱད་པའི་གནམ་གང་གི་ཉིན་སོ་སོར་ཕུལ། ཕྱི་ཉིན་གཙང་དུ་
རྟ་ཁ་བསྒྱུར་པར། གོང་ས་རིན་པོ་ཆེ་ནས་པོ་ཏ་ལར་ཅིས་ཀྱང་ཡོང་དགོས་ཚུལ་གྱི་ཐུགས་ཐམ་
ཕེབས། གཟུགས་གཞི་གཅོང་ཞིང་ཕར་ཚུར་ལམ་བགྲོད་དཀའ་བ་བཅས་འགྲོ་མི་ཐུབ་པ་ཙམ་
བྱུང་ཡང་བཀའ་གྱེན་ལྡོག་མ་ནུས་ཏེ་སྟོད་ལུང་བརྒྱུད་རྟ་ཁ་བསྐྱོད་པའི་གུང་ཚིགས་དང་ཞགས་སོ་
སོར་དེ་ཁུལ་སེར་སྐྱའི་ཚོགས་བརྒྱ་ཕྲག་མང་པོ་བྱུང་བར་སོ་སོའི་འདོད་པ་ལྟར་ངོས་འཕྲད་དང་
དགོན་སྡེ་རྣམས་ལ་མང་འགྱེད། དད་རྟེན་གྱི་དངོས་པོ་སྟོབ་པོ་རྣམས་ལ་སློག་ཆ། གར་བབས་
ཀྱི་སར་སློང་བ་པའི་ཚོགས་དུ་མ་འདུས་འོང་པ་རྣམས་ལ་ཡང་ཟས་གོས་ལ་སོགས་པ་མི་དམན་པ་
365
.



སྦྱིན། ཟླ་བ་བཅུ་པའི་ཚེས་བརྒྱད་ཀྱི་ཉིན་གཞུང་ནས་གསོལ་ཚིགས་ཁང་དུ་ཐབ་འཛིན་ཐོག་རྩེ་
ཤོད་ཀྱི་ཞམ་རིང་བ་བོད་སོག་གི་རྟ་པ་མང་པོ་འབྱོར་པར་ངོས་འཕྲད་བཏང་། དེ་ནས་རྒྱལ་པོ་
རིན་པོ་ཆེ་ཡང་འདམ་ནས་ཕྱིར་ཕེབས་དང་སྒོ་འགྲིག་སྟེ་ཕོ་བྲང་ཆེན་པོ་པོ་ཏ་ལའི་གཟིམ་ཆུང་ཉི་
འོད་དུ་གསོལ་ཇའི་ཐོག་མཆོད་ཡོན་ཚང་མ་ཞལ་འཛོམ་གནང་། དེ་ནས་ངེད་ཀྱིས་གཟིམ་ཆུང་
ཁམས་གསུམ་རྣམ་རྒྱལ་དུ་སྡོད་གནས་བྱས། ཉིན་རེ་བཞིན་སོག་བོད་ཀྱི་སེར་སྐྱ་དུ་མ་ངོས་
འཕྲད་དུ་ཡོང་པ་རྣམས་ཀྱི་བཞེད་དོན་ཇི་བཞིན་བསྒྲུབས། བསྟན་འགྲོའི་བདེ་ ཐབས་སུ་
དམིགས་སེར་འབྲས་དགེ་གསུམ་ སོགས་ ལ་མང་འགྱེད་བསྔོ་རྟེན་རྣམ་ གཞག་ བཅས་དང་།
དགའ་ལྡན་དངུལ་གདུང་རིན་པོ་ཆེ་ཇོ་ཤཱཀ་རྣམ་གཉིས་རྣམས་ལ་རྗེ་རྒྱལ་བའི་བསྟན་པ་རིན་པོ་
ཆེ་དར་ཞིང་རྒྱས་ལ་ཡུན་རིང་དུ་གནས་པ། འཇིག་རྟེན་ཁམས་སུ་དམག་འཁྲུག་མུ་གེ་ལ་སོགས་
པ་སྣོད་བཅུད་ཀྱི་སྡིག་འབྲས་དུཁ་ཐམས་ཅད་ཞི་སྟེ་བསྟན་འགྲོར་ཕན་བདེ་བླ་ན་མེད་པ་འབྱུང་
བར་ཤོག་ཅིག་པ་ལ་སོགས་པའི་སྨོན་ཚིག་གིས་བརྒྱན་པའི་སྙན་ཤལ་སྣ་ལྔ་དང་མཆོད་པ་སྣ་ལྔ་
བཅས་འབུལ་བ་སོགས་བསྟན་འགྲོའི་སྤྱི་རིམ་བསྒྲུབ་མུར། རྒྱལ་པོའི་ཕེབས་རྗེས་སུ་བོད་སོག་གི་
དམག་བྱིངས་ཀྱང་འབྱོར་པས་ལྷ་ས་དང་པོ་ཏ་ལ་ལ་འཛིན་འཆའ་བཅས་འཁྲ་རྩིས་མཛད་སོང་
བར། དེ་ནས་མི་རིང་བར་ཚེས་བཅུ་བདུན་ལ་རྗོན་ཀར་པའི་དམག་རྣམས་ཀྱང་འབྱོར་པས།
གྲོང་སྨད་དང་། གླང་རུ། རྐྱང་ཐང་སྒང་གསུམ་དུ་སྒར་ཕབ། ཡང་སྐྱར་གསན་བཞེད་བསྟན་
འགྲོའི་ཕན་བདེར་འགྱུར་བ་ཡོང་རེས་ཕན་ཚུན་གཉིས་ཀར་འཐབ་འཛིངས་མེད་པའི་ཞུ་ཆིངས་
དན་པ་དགོས་པའི་རྒྱུ་མཚན་ནན་ཆེའི་སྒོ་ནས་ལུགས་ལེགས་འོང་བའི་བརྩོན་པ་བསྐྱེད་ཀྱང་།
ཕན་ཚུན་ལུགས་འགྲིག་ཅིག་མ་བྱུང་བའི་མུ་ནས་ཉེར་དགུའི་ཉིན་ལྷ་ས་ཤོར་། བོད་དམག་
རྣམས་འཐོར་བྲོས་ལ་སོང་བ་དང་། རྒྱལ་པོ་དཔོན་གཡོག་པོ་ཏ་ལ་རྩེ་ཞོལ་དུ་བཞུགས་པས་དེ་
ཉིན་ཕན་ཚུན་ཟེ་འཐབ་མཛད། དེའི་སང་ཉིན་ལྷ་ས་བླ་བྲང་དུ་ཕྱིན་ཏེ་རྔོན་ཀར་བའི་དམག་
དཔོན་ཚང་མ་བོས་ངེད་རང་གིས་དངུལ་སྤྱད་གོས་དར་སོགས་ཀྱི་འབུལ་དཔངས་མཐོ་བ་བཅས་།
དགའ་ལྡན་ཁྲི་རིན་པོ་ཆེ་དང་ལྷན་ཅིག་རྗོན་ཀར་བའི་དམག་དཔོན་རྣམས་ལ། རྒྱལ་པོ་ཡབ་
སྲས་ལྟོས་བཅས་སོག་བོད་ཚང་མར་བྱམས་གཟིགས་གང་ཆེ་སྲོག་སྐྱོན་མེད་པ་དང་། ལྷག་པར་
རྒྱལ་པོ་ཡབ་སྲས་ངེད་ལ་སྟེར་དགོས་ཚུལ་སོགས་ངོས་ཀྱིས་ལབས་པར་དེ་བཞིན་བཀའ་གནང་ཞུ་
ཞིང་། རྒྱལ་པོ་རང་ངེད་ཚོའི་རྩར་ཡོང་དགོས་ཟེར་བར། རྒྱལ་པོ་རིན་པོ་ཆེ་ནས་ཀྱང་ཁོང་ཚོའི་
366



རྩར་འགྲོ་མི་ཐུབ། ཕྱིན་ཀྱང་དོན་མེད་ཚུལ་སོགས་སྣ་ཚོགས་བྱུང་བར་ཕན་ཚུན་དུ་སྐོར་སྦྱང་
མུར། འདུལ་བ་ལུང་ལས། བསགས་པ་ཀུན་གྱི་མཐའ་ཟད་ཅིང་། །མཐོན་པོ་རྣམས་ཀྱི་མཐའ་
ལྷུང་འགྱུར། །ཕྲད་པའི་མཐའ་ནི་འབྲལ་བ་སྟེ། ། གསོན་པོའི་མཐའ་མ་འཆི་བ་ཡིན། ཞེས་
གསུངས་པ་བཞིན། ཟླ་བ་བཅུ་གཅིག་པའི་ཚེས་གཅིག་གི་ཉིན་རྒྱལ་པོ་རིན་པོ་ཆེ་སྐུ་ཚེའི་འཕེན་
པ་རྫོགས་པའི་དུས་ལ་བབས་པ་ལྟ་བུས། པོ་ཏ་ལ་ཞོལ་ནས་ཕྱིར་འདོན་མཛད་པར་རྗོན་ཀར་
དམག་མིས་རྒྱལ་པོ་ངོ་མ་ཤེས་པར་མཚོན་ཐལ་གྱིས་བཀྲོངས་ཤིང་། དཔོན་མོ་སྲས་བཅས་ཀྱིས་
གཙོས་སོག་པོ་དྲག་རིགས་ལ་འཛིན་འཆང་དང་། སྲས་སུར་དཔོན་གཡོག་ཁ་ཤས་བྲོས་ཤོར་ལ་
སོང་བ་ཡང་སླར་བཟུང་པ་བཅས་བྱ་ཐབས་ཟད་པ་ཙམ་བྱུང་ཡང་། ཡང་སྐྱར་དཔོན་མོ་སྲས་
བཅས་སོགས་དྲག་ཞན་ཚང་མར་སྲོག་སྐྱོན་མེད་པ་དང་ཡང་གཟོས་དགོས་ཚུལ་ནན་བསྐྱེད་
དངོས་བརྒྱུད་དུ་མའི་སྒོ་ནས་བྱས་ཤིང་། དཔོན་མོ་སྲས་བཅས་ལའང་ན་བཟའ་གསོལ་ཆས་
སོགས་གང་དགོས་ཕུལ་ཏེ་རིམ་གྱིས་པོ་ཏ་ལར་ཕྱིན། རྔོན་ཀར་བའི་དམག་མི་མགོ་བ་བཅས་
ཚང་མར་ངོས་འཕྲད་དགོས་ཚུལ་བཞིན་དང་། དཔོན་གཡོག་བཞི་སྟོང་སྐོར་ལ་བསྙེན་གནས་
ཉིན་ཞག་གཅིག་པའི་སྡོམ་པ་དགོས་ཚུལ་ཀྱང་ཚེས་བཅོ་ལྔའི་ཉིན་ཚོམས་ཆེན་སྲིད་ཞིའི་ཕུན་
ཚོགས་སུ་ཕོག་ཅིང་། མགོ་པ་སོགས་རགས་བསྡུས་ལ་ཚེ་དབང་དགོས་ཚུལ་དང་། གཞན་ཡང་
ཉིན་རེ་བཞིན་སེར་འབྲས་དགེ་གསུམ་གྱིས་གཙོས་གྲྭ་རིགས་དུ་མ་དང་། སྐྱ་བོའི་ཚོགས་ཟམ་མ་
ཆད་པར་ངོས་འཕྲད་དུ་འོངས་པ་རྣམས་ཀྱི་འདོད་པའང་མི་ངལ་བར་བསྒྲུབས། འདི་སྐབས་སྐུ་
སྐྱེ་སྤུན་གཉིས་ཀྱང་གྲྭ་འཛིན་སྤྲུལ་པའི་གཙུག་ལག་ཁང་ནས་ལྷ་སར་གཡོ་ཐབས་ཀྱིས་ཁྲིད་པར།
ངོས་དང་མཛོད་པ་སོགས་སྤྱི་སྒེར་ནས་སྲོག་སྐྱོན་དང་དམ་སྦྲགས་མེད་པའི་ལྷོད་གྲོལ་དགོས་ཚུལ་
ནན་ཆེར་བྱས་ཀྱང་སྐྱོན་མི་གཏོང་བའི་ཉམས་ལྟ་བུ་ལས་ལན་གསལ་དོད་པ་མ་བྱུང་། རེ་ཞིག་པོ་
ཏ་ལར་བསྡད་ན་དགོངས་ཕོག་པའི་རིགས་ལ་ཕན་པ་ཞིག་ཨེ་ཡོང་སྙམ་པའི་སྡོད་འདོད་ཆེ་བ་
བྱུང་ཡང་། ཁོང་རྣམས་ནས་ད་ཆ་འདིར་བཞུགས་པ་ལས་བཀྲ་ཤིས་ལྷུན་པོར་འཕྲལ་ཐོན་དགོས་
ཚུལ་ངོས་དང་མཛོད་པ་མགྲོན་གཉེར་སོགས་ལ་ཡང་ཡང་ནན་ཆེ་བྱུང་རུང་། སླར་ཡང་གཞན་
ལ་ཕན་པ་བསྒྲུབ་ཐུབ་རེས། ན་མཐོ་ཞིང་དུས་གྲང་སྒང་བཅས། དྲོད་ཕེབས་མཚམས་ལ་ཕྱིན་
ཆོག་ཚུལ་ནན་བསྐྱེད་བྱས་ཀྱང་། རང་དབང་མ་འདུས་པས་ཟླ་བ་བཅུ་གཉིས་པའི་ཚེས་གསུམ་
ལ་གཙང་དུ་རྟ་ཁ་མི་བསྒྱུར་དཀའ་དག་བྱུང་བར། སེར་འབྲས་ཀྱི་བླ་སྤྱི། རྔོན་ཀར་དཔོན་ཇའི་
367



སང་། སྟག་རྩེ་ཞབས་དྲུང་། རྩེ་ཤོད་ཀྱི་དྲུང་འཁོར་སོགས་སོག་བོད་མང་པོའི་རྟ་སྐྱེལ་བཅས་
གསོལ་ཚིགས་ཁང་དུ་གཞུང་གི་ཐབ་སྐྱེལ་ཐོག་སོག་བོད་ཚང་མར་ལག་དབང་དང་། རྟ་སྐྱེལ་བ་
ཁག་སོ་སོར་ཡང་དངོས་པོ་སྣ་ཚོགས་པ་ཚན་མི་ཆུང་བ་བསྟབས་ནས་དགྱེས་ཤིང་མགུ་བར་བྱས།
དཔོན་ཇའི་སང་རྣམས་ལ་ཡང་དངོས་བརྒྱུད་གཉིས་ཀ་ནས་སྤྱི་སྒེར་ཚང་མ་དང་ཁྱད་པར་
དགོངས་ཕོག་པའི་རིགས་མཐའ་དག་ལ་བྱམས་བརྩེ་གང་ཆེ་དང་། ལྷག་པར་སྲོག་སྐྱོན་མེད་པ་
དགོས་ཚུལ་སྔ་ཕྱིར་ནན་ཆེ་བྱས་ཀྱང་གང་དྲག་བྱེད་ཟེར་བ་ལས། གཞན་མ་ནང་གཙང་སར་བླ་
མའི་བཀའ་ཚེ་རབས་ཐམས་ཅད་དུ་ཡིན་ཀྱང་། ཚེ་འདི་ཤུགས་ཆེ་བས་དཔོན་པོའི་དགོངས་པ་
དང་མ་བསྟུན་ན་རང་གཞན་འདམ་གར་འདུག་ཚུལ་ཀྱང་བྱས་འདུག །སྔོན་འཕགས་པའི་ཡུལ་
དུ་བཅོམ་ལྡན་འདས་ཤཱཀྱ་ཐུབ་པ་ཞལ་བཞུགས་པའི་སྐབས་སེར་སྐྱ་དང་ཀོས་ལའི་ཡུལ་གྲུ་རྣམས་
མི་དགེ་བའི་འཐབ་རྩོད་ཆེན་པོ་བྱུང་བར། བསྟན་པའི་གོད་ཆགས་དང་སྔོན་གྱི་ལས་དབང་
བཙན་པས་བཟློག་དཀའ་བ་བཞིན་བོད་འབངས་སྤྱིའི་ལས་དང་། ཁྱད་པར་རྒྱལ་པོ་རིན་པོ་ཆེ་
རང་གི་ཡང་སྔོན་ནས་རྣམ་དཀར་རླབས་པོ་ཆེས་བསྐྲུན་པའི་འབྲས་བུ་བཟང་པོའི་འཕེན་པ་
རྣམས་རྫོགས་པས་སྐུ་ཚེའི་མཐའ་ཐུག་སྟེ་རྒྱུ་དངོས་སྟོབས་འབྱོར་དཔུང་དང་རིམ་གྲོ་གང་གིས་
ཀྱང་བཟློག་པར་མ་ནུས་པ་ནི། མདོ་སྡེ་དག་ལས། སྔོན་གྱི་རྣམ་པར་སྨིན་པ་ནི་གང་ལའང་མ་
གཏོགས་སོ། །ཞེས་གསུངས་པ་ལྟར། བདག་ཉིད་ཀྱང་རྔོན་ཀར་པའི་དམག་མི་སོགས་ཕན་
ཚུན་ལ་འདི་ཕྱི་གཉིས་སླེབ་འོང་བ་ལས་གཞན་དུ་མི་འགྱུར་བའི་ཕྱིར་རྒྱུ་འབྲས་བསླུ་བ་མེད་པའི་
ཆོས་སྟོན་པ་ལ་སོགས་པའི་སྒོ་ནས་བརྩོན་པ་ཆེན་པོས་འབད་ཀྱང་། མར་མེའི་འོད་ལ་ཞེན་པའི་
ཕྱེ་མ་ལེབ་བཞིན། འདོད་པ་བདེ་བ་འདོད་ཀྱང་། བསྒྲུབ་པ་འཁོར་བའི་མེ་དོང་ཐར་ས་མེད་
པའི་ནང་དུ་སྡུག་བསྔལ་དྲག་པོ་དཔག་མེད་བསྐལ་པར་མྱོང་བའི་རྒྱུ་བསྒྲུབ་པ་དག་གི་ངང་ཚུལ་
ལ་སྐྱོ་ནས་སྨྲས་པ།
༈ ན་མོ་གུ་རུ་མཉྫཱ་གྷོ་ཥཱ་ཡ། འདྲེན་པ་ཀུན་གྱི་མཆོག་གྱུར་ཟས་གཙང་སྲས། །རྒྱལ་བའི་
རྒྱལ་ཚབ་འཇམ་མགོན་ཙོང་ཁ་པ། །བཀའ་དྲིན་མཉམ་མེད་རྩ་བའི་བླ་མ་ལ། །སྙིང་ཁོང་རུས་
པའི་གཏིང་ནས་སྐྱབས་སུ་མཆི། །རྟེན་རྙེད་པར་དཀའ་བའི་དལ་འབྱོར་ལུས། །འདི་ཐོབ་ནས་
གཏན་འདུན་མི་སྒྲུབ་པ། །ནོར་རིན་ཆེན་བཞག་ནས་མཆིང་བུ་ལེན། །རྟེན་སྟོང་ལོག་བྱེད་ལ་
བརྩེ་བས་གཟིགས། །མཐོ་ལྷ་ལམ་ཡངས་པའི་ཆུ་འཛིན་ལྟར། །དུས་དེང་སང་སྐྱེ་བོའི་དར་རྒུད་
368



དང་། །ཡིད་གྱ་གྱུ་མང་བོའི་འགྱུར་ལྡོག་རྣམས། །འདི་མཐོང་ཡང་ངེས་འབྱུང་བློ་དང་བྲལ། །
ཡིད་བརྟན་དུ་མེད་པའི་སྲིད་འབྱོར་ལ། །དུས་རྟག་ཏུ་འདོད་སྲེད་ཞགས་པས་བཅིངས། །འདི་
སྦྲང་མས་བསགས་པའི་སྦྲང་རྩི་བཞིན། །ནོར་རང་གིས་བསགས་པ་གཞན་གྱིས་སྤྱོད། །རང་
སྐྱེས་ནས་འཇིགས་རུང་འཆི་བདག་གི། །ཁར་ཆུད་ནས་ལས་ངན་མཆེ་རྣོན་གྱི། །སྲག་ཆུད་ཀྱང་
ཚེ་འདིའི་འདུན་ཐབས་བསྒྲུབ། །དོན་ཕྱིན་ཅི་ལོག་པ་སྨྱོན་པ་དང་། །གཉེན་འཁོར་མང་འདོད་
དགུའི་དཔལ་རོལ་ཀྱང་། །རང་གཅིག་པུར་ཕ་རོལ་འགྲོ་བའི་ཚེ། །ཆོས་མིན་པ་ཕན་པ་ཅང་
མེད་བཞིན། །ནོར་འདོད་དགུ་དམྱལ་བའི་བུད་ཤིང་ཡིན། །ད་སྲིད་རྩེ་ནས་བཟུངས་དམྱལ་
འཁོར་མཚོར། །ལས་དུག་གསུམ་རྦ་རླབས་དྲག་འཁྲུག་ཅིང་། །སྐྱེ་ན་རྒ་འཆི་བའི་སྡུག་བསྔལ་
གྱིས། །དུས་རྟག་པར་གཙེས་པའི་གནས་ཚུལ་སོམས། །སྔར་བསགས་པ་འཛད་ཅིང་འདུས་པ་
ཀུན། །དེ་འབྲལ་ཞིང་མཐོན་པོའི་མཐའ་མ་རྒུད། ། སྐྱེས་བཞིན་དུ་འཆི་བར་མངོན་ཕྱོགས་
ཤིང་། །ད་གཏན་གྱི་འདུན་མ་བསྒྲུབ་ལ་བརྩོན། །སྤྱིར་ཆོས་བརྒྱད་སྣང་བ་བསླུ་བྲིད་མཁས། །
སྒོས་སྙིགས་དུས་མི་ཚེ་བར་སྣང་གློག །ད་ངན་སོང་གཡང་ས་ཡ་ང་བ། །དེ་བཟློག་པའི་ཐབས་
ལ་འབད་པར་མཛོད། །འཁོར་བའི་ཕུན་ཚོགས་དམྱལ་མེའི་འོབས་ལྟར་མཐོང་། །འགྲོ་ཀུན་
དོན་དུ་བྱང་ཆུབ་སེམས་བསྐྱེད་དེ། །རྒྱས་སྲས་རླབས་ཆེན་སྤྱོད་ལ་བརྩོན་འགྲུས་ཀྱིས། །ཡིད་
ཅན་འཁོར་བའི་མཚོ་ལས་སྒྲོལ་བར་ཤོག །དེ་ནས་རིམ་གྱིས་རབ་སྟོད་པ། གོང་དཀར་བཤད་
སྒྲུབ་གླིང་པ། རོང་བྱམས་ཆེན་པ་སོགས་དགོན་ཆེ་ཕྲ་མང་པོས་སེར་འཕྲེང་དང་། ངོས་འཕྲད་
དགོས་ཚུལ་སྤྱི་སྒེར་ནས་རྙེད་པ་བཟང་པོ་མཛད་པར་སློག་དང་། མང་འགྱེད་བཟང་པོ་བསྔོ་
རྟེན་སོགས་ཀྱི་སྒོ་ནས་དགྱེས་པར་བྱས། བ་སོ་ལྷན་ཁུལ་ཆེ་གྲས་ཀྱི་རྟ་བསུ་དང་། སེར་འཕྲེང་
བཅས་ལྷུན་རབ་ཏུ་གཅགས་མལ་ཐོག་སེར་སྐྱའི་རིགས་ལ་ངོས་འཕྲད་དགོས་ཚུལ་བྱས་ཤིང་བ་སོ་
ལྷུན་གྲུབ་བདེ་ཆེན་བ་སོགས་དགོན་ཁག་འགའ་ཞིག་ལ་མང་འགྱེད་སོགས་ཀྱི་བསྙེན་བཀུར་ཡང་
བསྟབས་ཏེ། རྟ་ཁ་བསྐྱོད་པར་དབེན་ས་ཆོས་ཀྱི་ཕོ་བྲང་ནས་སྤྱི་གཉེར་དབུ་ཆོས་སོགས་ཀྱིས་རྟ་
ཐབ་ཀྱི་བསུ་བ་དང་། གྲྭ་རིགས་རྣམས་ཀྱིས་མཆོད་པའི་ཉེར་སྤྱད་དུ་མ་ཐོགས་པའི་བསུ་འཕྲེང་
གིས་སྡུན་བསུས་ཏེ་བདེ་བར་སླེབས། དེར་ཞག་གསུམ་བསྡད་ཐོག ། སྤྱི་སོ་ནས་བླ་མ་མཆོད་
པའི་ཆོ་ག་དང་འབྲེལ་བའི་སྒོ་ནས་སྟོན་མོ་དང་། སྤྱི་སྒེར་ནས་བདོག་པའི་ཚན་གྲངས་དང་
བཅས་རིང་དུ་འཚོ་དགོས་པའི་མཎྜལ། བདེན་སྟོབས་བརྗོད་པ་སོགས་ཀྱི་སྒོ་ནས་ཕུན་འཚོའི་
369



རྟེན་འབྲེལ་གྱི་སྒོ་ལེགས་པར་བསྒྲིགས། དེ་ནས་དབེན་ས་ཆོས་ཀྱི་ཕོ་བྲང་བ་འདུས་ཚོགས་ལ་
ཉིན་གང་གསུམ་གྱི་ཞབས་ཏོག་བསྟབས་ཏེ་བསྟན་འགྲོའི་བདེ་སྐྱིད་སྤེལ་བའི་འཕྲིན་བཅོལ་
བསྐང་གསོ་ཟབ་རྒྱས། སྤྱན་གཟིགས་དྲག་ཆས་སྣ་ཚོགས། སྤྱི་སོར་སྦྱོར་འཇགས་ལ་རྒྱ་སྦུག་
ལེགས་པ་ཆ། ཕྱག་འགྱེད་དགེ་འདུན་ཉིས་བརྒྱ་སྐོར་ལ་ཁ་བཏགས་རེ། དངུལ་ཞོ་གསུམ་རེ།
སྨན་ཁ་རེ་བཅས་དང་། ཆོས་འཁོར་དབུས་སྡིངས་སུ་ཡང་མང་ཇ་ཉིན་གང་དང་། འགྱེད་
བཀྲས་བཏགས། སྨན་ཁ་རེ་རྣམས་ཀྱིས་མཉེས་པར་བྱས། ལུག་ལོ་ཆར་ཞོད་ཆེ་བས་བླ་བྲང་
རྩེའི་གཟིམ་ཆུང་ལ་ཞིག་སྐྱོན་འཕྲན་བུ་བྱུང་བས་ཉམས་གསོས་བྱས་པར་མེ་ཏོག་འཐོར་དགོས་
ཟེར་བ་བཞིན་གཏོར། གཞན་ཡང་ལམ་བར་གྱི་སྡོད་གནས་སོ་སོར་དགོན་ཁག་གི་གྲྭ་རིགས་
སོགས་སེར་སྐྱའི་ཚོགས་མང་པོ་འདུས་པ་རྣམས་ལ་ངོས་འཕྲད་འདོད་པ་ལྟར་བཏང་ངོས།
དགོན་ཁག་རྣམས་ལ་མང་འགྱེད། སློང་མོ་བའི་ཚོགས་མང་པོ་འདུས་པ་རྣམས་ལ་དངོས་པོ་སྣ་
ཚོགས་ཀྱི་སྟེར་ཆ་ཡིད་མགུ་བར་བསྟབས། ཚེས་ཉི་ཤུའི་ཉིན་དབེན་ས་ཆོས་ཀྱི་ཕོ་བྲང་ནས་རྟ་ཁ་
བསྐྱོད་པར། ཆོས་གྲྭ་ཆེན་པོ་བཀྲ་ཤིས་ལྷུན་པོའི་སློབ་དཔོན་རྣམ་པ། དགེ་སྐོས་སོགས་སྤྱི་མི།
སྐུ་སྐྱེ། ལྷ་བཙུན། ཆོས་མཛད། མི་ཚན་ཁག་སོགས་དང་། གཞིས་རྩེ་རྫོང་དཔོན་སོགས་ཀྱིས་
རྟ་ཐོབ་ཀྱི་བསུ་བ་དང་། རིག་གྲོལ་གཉིས་ལྡན་འདུས་པའི་ཚོགས་ཀྱིས་མཆོད་པའི་བྱེ་བྲག་སྣ་
ཚོགས་ཐོགས་པའི་བསུ་འཕྲེང་བཅས་གཟིམ་ཁང་རྒྱལ་མཚན་མཐོན་པོར་སླེབས། སློབ་དཔོན་
རྣམ་པ་དང་དགེ་སྐོས་ལ་ངོས་འཕྲད་དགོས་གསུང་པ་བཞིན་དང་། གཞན་ཡང་འཕྲད་མི་མང་
པོ་བྱུང་བའི་འདོད་པ་རིམ་བཞིན་བསྒྲུབས། ལོ་འདི་ནང་དུ་བསྟན་འགྲོའི་གོད་ཆགས་ཀྱི་དམག་
འཁྲུག་ཞི་ཕྱིར་དང་། སྒེར་རིམ་སོགས་ལ་དམིགས་དབུས་གཙང་གི་དགོན་སྡེ་རྣམས་སུ་མང་
འགྱེད་དང་། གཙང་ཁུལ་གྱི་རིས་མེད་པའི་དགོན་ཁག་མང་པོར་བཀའ་བསྟན་གསུང་སྒྲོགས།
ཆོས་སྤྱོད་བཅས་ཟླ་བ་སྦྲེལ་མར་བཙུགས་པར་ཞབས་ཏོག་ཡོན་སོགས་ཀྱིས་མཉེས་པར་བྱས།
གཞན་ཡང་ལོ་འདི་ནང་དུ་དགའ་ལྡན་ཕུན་ཚོགས་གླིང་པ་གསུམ། ཆོས་འཁོར་ལྷུན་པོ་པ་
གསུམ། བྱ་རྒོད་གཤོངས་པ་གཅིག །དབེན་དགོན་པ་གཅིག །འདི་ཁའི་གྲྭ་པ་རྒྱལ་ཆེན་རྩེ་པ་
གཅིག་རྣམས་སོ་སོ་ནས་དབུ་ཕར་རྩ་འགྲེལ། བྱམས་ཆོས་སྡེ་ལྔ། བདེ་མཆོག་རྩ་རྒྱུད། རྣམ་
འགྲེལ་གྱི་ཐལ་འཕྲེང་ལེའུ་བཞིའི་རྒྱུགས་བྱུང་བར་དངོས་པོའི་སྟེར་ཆ་སྔར་བཞིན་བྱིན། ཉེར་
གཉིས་ནས་དུས་གཏོར་ཚུགས་པར་སྔགས་གྲྭ་དང་། ངོ་མཚར་བཀོད་པ་སོགས་བསྐང་གསོ་བ་
370



ཁག་སོ་སོའི་དགེ་འདུན་རྣམས་ལ་བསྙེན་བཀུར་ཕུན་སུམ་ཚོགས་པ་དང་། བླ་མ་ཡི་དམ་བསྟན་
སྲུངས་རྒྱ་མཚོའི་ཚོགས་ལ་མཆོད་གཏོར་སྤྱན་གཟིགས་སྙན་ཤལ་སོགས་ཀྱིས་དགྱེས་པ་བསྐྱེད་
ནས་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པ་དང་སྐྱེ་དགུ་ཀུན་ལ་བདེ་སྐྱིད་འཕེལ་རྒྱས་
འབྱུང་བ་སོགས་ཀྱི་འཕྲིན་ལས་བཅོལ། རྣམ་འཕྱང་ཞེས་པ་ས་ཕོ་ཁྱི་ལོ་གསར་དུ་བཞད་པའི་
དགའ་སྟོན་སྐབས་ཉི་འོད་དུ་བསྐང་གསོ་བ་རྣམས་དང་ལྷན་ཅིག་ཡི་དམ་སྲིད་གསུམ་བདག་མོ་
བཅས་ལ་མཆོད་གཏོར་དམ་རྫས་སོགས་ཀྱིས་མཉེས་པར་བསྒྲུབས་ཤིང་། ལོ་གསར་གྱི་རྟེན་
འབྱུང་སྐྱེལ་མི། དབེན་ལྷ་བཙུན། ཆོས་མཛད། རྗོན་ཀར་པ་མགོན་པོ་ཇའི་སང་སོགས་འདིར་
སྐྱེལ་མི་ཁ་ཤས་བཅས་སྔ་རྟིང་སེར་སྐྱ་བདུན་བརྒྱ་ལྷག་པར་ངོས་འཕྲད་དང་དགའ་སྟོན་གྱིས་ཚིམ་
པར་བྱས། སྤྱི་སྐྱུར། ཆོ་འཕྲུལ་ཆེན་པོའི་དུས་མཆོད་ཀྱང་སྔར་བས་འཕེལ་བ་བྱུང་། ནག་ཟླའི་
རྒྱལ་བ་གཉིས་པའི་དགོངས་ཇའི་ཐོག་ཆོས་གྲྭ་ཆེན་པོའི་སློབ་དཔོན་རྣམ་པ། དགེ་སྐོས་སོགས་
ལས་བྱེད་རྣམས་ཀྱིས་རིག་གྲོལ་གྱི་ཡོན་ཏན་བརྒྱད་དང་ལྡན་པའི་འདུས་པ་རྒྱ་མཚོའི་ཚོགས་
དབུར་ཡོང་དགོས་གསུང་བའི་དགོངས་བཞེད་ལྟར་ཕྱིན། བསྟན་འགྲོའི་དཔལ་མགོན་དུ་བསྐལ་
པ་རྒྱ་མཚོར་འཚོ་ཞིང་གཞེས་དགོས་ཞེས་མཎྜལ་དང་བདོག་པའི་ཚན་གྲངས་བཟང་པོ་བཅས་
བསྟབས་ཏེ་བདེན་ཚིག་བརྗོད་པའི་སྒོ་ནས་རིང་འཚོའི་རྟེན་འབྲེལ་བསྒྲིག་པར་མཛད་པ་དང་
བསྟུན་འདུས་ཚོགས་དང་མགོན་པོ་ཇའི་སང་སྐོར་སོགས་མང་པོ་ལ་ཕྱག་དབང་དུ་གྲགས་པ་
དང་། གྲུབ་རྒྱལ་ལུགས་ལྷ་གཅིག་བུམ་གཅིག་ཚེ་ཟན་ལ་བརྟེན་པའི་ཚེ་དབང་ཞིག་བསྐུར། དེ་
ནས་མི་རིང་བར་རྗོན་ཀར་དམག་དཔོན་གདུགས་དཀར་ཇའི་སང་། ཆོས་འཕེལ་ཇའི་སང་།
སངས་རྒྱས་ཇའི་སང་བཅས་འབྱོར་པར་ངོས་འཕྲད་དང་། རིམ་གྱིས་ཚེ་དབང་། སྒྲོལ་དཀར་
ཡིད་བཞིན་འཁོར་ལོའི་རྗེས་གནང་། བསྙེན་གནས་ཉིན་ཞག་གཅིག་པའི་སྡོམ་པ་རྣམས་དགོས་
ཚུལ་ལྟར་སྦྱིན། རྡོ་རིག་ཐུ་ཧོང་ཐའི་ཇའི་དགོངས་བཞེད་ལྟར། གྲྭ་ས་ཆེན་པོ་བཞིས་དབུས་
པའི་དགེ་ལུགས་ཀྱི་དགོན་པ་རྣམས་གྲྭ་གཙང་ཞིང་འཆད་ཉན་གོང་འཕེལ་བྱུང་ན་རྒྱལ་བའི་
བསྟན་པ་རིན་པོ་ཆེ་དར་ཞིང་རྒྱས་པ་དང་སེམས་ཅན་ལ་བདེ་སྐྱིད་འབྱུང་བ་རེ་བས། སེར་
འབྲས། དགའ་ལྡན། བཀྲ་ཤིས་ལྷུན་པོ་བཅས་པའི་གྲྭ་པ་བསླབ་ཚུགས་ལྷོད་རིགས་རྣམས་ཕྱིར་
འབུད་དང་། དགོན་པ་དང་ཁད་ཉེའི་གྲོང་ཁྱིམ་སྤོ་དགོས། གྲྭ་ས་བཞི་ག་བཅའ་ཡིག་དང་
སྒྲིགས་རྣམ་གཞག་གཅིག་པ་དགོས་ལུགས་བྱུང་གཤིས་མོལ་བསྡུར་ལ་དགའ་ལྡན་ཁྲི་རིན་པོ་ཆེ་
371



དང་། བྱང་རྩེ་བླ་མ། སེར་འབྲས་ཀྱི་བླ་མ་བཞི་བཅས་འབྱོར་པས། གྲྭ་ས་འདིར་ཐམས་ཅད་
མཁྱེན་པ་དགེ་འདུན་གྲུབ་པ་ནས་བཟུངས་བཅའ་ཡིག་རིན་པོ་ཆེ་ལེ་ཚན་གྱི་དགོངས་དོན་ལྟར་
གནས་བཞིན། དགེ་འདུན་རྣམས་ཁྲིམས་གཙང་བསླབ་གསུམ་ལ་གནས་ཤིང་བཤད་སྒྲུབ་གོང་
འཕེལ་འདི་ལས་ལྷག་པ་མ་མཆིས་པས། བསླབ་པ་གསུམ་གྱི་ཉམས་བཞེས་ལ་ཁྱད་པར་མ་ཕྱེ་
ཡང་འཕྲལ་གྱི་སྒྲིག་ལམ་འགའ་ཞིག་སོ་སོའི་སྲོལ་རྒྱུན་སྟབས་གྲྭ་ས་བཞི་ཀ་ཅུང་མཐུན་པ་རང་
མིན་པ་ཆ་མཐུན་གྱི་བཅའ་ཁྲིམས་གནང་ཞིང་། དེ་སྐོར་བོད་འདིར་བདེ་འཇགས་སོགས་གང་
ཅིའི་བབས་ཡུལ་ཞུ་བ་དང་བཅས་ཐོས་བསམ་གླིང་པ་རྗེ་ཞལ་སྔ་ནས་དཔལ་ལྡན་ཡེ་ཤེས་ཨོའི་
རོད་དུ་རྫོང་སྟ་ཇའི་སང་རྣམས་ཀྱི་ཐུགས་འདོད་བསྒྲུབས། ཇའི་སང་རྣམས་ནས་བསམ་གྲུབ་
རྩེའི་ཞོལ། བདེ་ལེགས། འདི་ཁའི་རྟ་ར། སྐུ་གསུང་ཐུགས་རྟེན་བཞེངས་ས་ནུབ་ཀྱི་ཀླུ་སྡིངས་
བཅས་རྒྱང་གྲགས་བརྒལ་བའི་སར་སྤོ་དགོས་བྱུང་བར་བཀྲ་ཤིས་དགའ་ཚལ་དུ་བཟོ་རིག་པ་
རྣམས་སྡོད་གནས་དང་། དུང་མཚོའི་འགྲམ་དུ་རྟ་ར་གསར་རྒྱག་བྱེད་དགོས་བྱུང་། དེ་སྐབས་
དཔོན་མོ་ཆོས་སྐྱིད་ཀྱི་སྲས་མོ་གཉིས་ཨོའི་རོད་ལ་འབྱོན་རྩིས་ཀྱི་ངོས་འཕྲད་དང་། བསྙེན་
གནས་ཚེ་དབང་སོགས་འདོད་ཆོས་དང་ཟང་ཟིང་གི་རྫོང་སྟ་ཡང་དག་བྱས། ས་ག་ཟླ་བའི་ཚེས་
བདུན་ལ་ཉེ་འཁོར་བ་དགེ་ལེགས་ཚེ་བརྟན་གྱི་རྟེན་འབྱུང་གི་སྟེར་ཆ་མཎྜལ། འདུས་སྡེར་མང་
འགྱེད་བཅས་པའི་སྒོ་ནས་དུས་རིང་དུ་འཚོ་བའི་རྟེན་འབྲེལ་བྱས་ཤིང་། དེ་བར་སོག་བོད་སེར་
སྐྱའི་ཚོགས་མང་པོར་རིམ་གྱིས་ངོས་འཕྲད་བཏང་། ཚེས་བཅོ་ལྔ་ལ་འདི་ཁའི་སྐུ་གསུང་ཐུགས་
རྟེན་གྱིས་མཚོན་དགོན་སྡེ་མང་པོའི་རྟེན་རྣམས་དང་འདུས་པའི་ཚོགས་ལ་བསྟན་འགྲོར་བདེ་
སྐྱིད་འབྱུང་བའི་ཕྱིར་མཆོད་འབུལ་མང་འགྱེད་བཅས་པས་མཆོད། ཟླ་བ་ལྔ་པའི་ཚེས་བཅུ་བཞི་
ནས་སྨོན་ལམ་ཆེན་མོའི་གོས་སྐུའི་ཞལ་འབྱེད་མཆོད་འབུལ་གཞིས་རྩེ་རྫོང་ནས་འདུས་ཚོགས་སུ་
མང་ཇ་ཚར་རྒྱུར་བཅས་དང་། མི་སེར་ཚོ་བསྡུས་ཀྱི་དགེ་རྒྱུན་བཅས་འདི་ཁ་ནས་ཀྱང་ཞབས་
ཏོག་སྔར་ལས་མི་དམན་པར་སྒྲུབས། ཆུ་སྟོད་ཟླ་བའི་ཉེར་གསུམ་ལ་ལྷ་ས་ནས་དཔོན་ཚེ་རིང་
དོན་གྲུབ་དང་། ཐུབ་ཆི་ཇའི་སང་སྐོར་ཉིས་བརྒྱ་ཙམ་འབྱོར་པར་ཇ་གྲལ་ངོས་འཕྲད་ཐོག་སྟེར་
ཆ་གཟབ་པ་བྱུང་། རིམ་གྱིས་ཚེ་དབང་། སྒྲོལ་བསྟོད། དམིགས་བརྩེ་མའི་ལུང་སོགས་ཐོན་
ཆས་ཀྱིས་མགུ་བར་བྱས། ཟླ་བ་བདུན་པར་ཕྱོགས་མཐའ་དག་ནས་ངོས་འཕྲད་དོན་གཉེར་མང་
པོའི་འདོད་པ་རིམ་གྱིས་བསྐངས། ཉེར་ལྔ་ལ་གུ་གེ་ལྷ་སྲས་བློ་བཟང་པདྨ་དཔོན་གཡོག་ལྔ་བཅུ་
372



སྐོར་བྱོན་པར་ཇ་རྒྱུགས་ཕེབས་བསུ་སོགས་སྔར་བཞིན་བྱས། སང་ཉིན་ངོས་འཕྲད་ཇ་གྲལ་ཐོག་
དངོས་པོའི་སྐྱེས་བཟང་པོ་མཛད་ཅིང་། ཚེ་དབང་གྲུབ་རྒྱལ་མ་ལུགས་ཀྱི་ཐུགས་བཞེད་བསྒྲུབས།
འདི་སྐབས་རྒྱ་དམག་ཕོན་ཆེ་ཙམ་ནག་ཆུར་འབྱོར་པ་རྔོན་ཀར་པ་རྣམས་དང་ཐུག་པའི་ཕན་ཚུན་
འཐབ་འཛིང་ཆེ་ཙམ་ཡོད་སྐད་ཐོས་པས་སེམས་ཅན་གྱི་སྡུག་བསྔལ་བློས་མ་བཟོད་པས་རབ་
འབྱམས་པ་མཁས་གྲུབ་ཆོས་འཕེལ་འཕྲལ་ཐོན་བྱེད་རྩིས་ཐོག །སྡེ་སྲིད་སྟག་རྩེ་ནས་ཀྱིས་ཀྱང་དེ་
བཞིན་གྱི་བར་ཆིངས་ལ་ངོས་འགྲོ་ཐུབ་ན་དང་། དེ་མིན་ངོ་ཚབ་དོ་ཆོད་དྲག་པ་ཞིག་རྫོང་སྟ་
དགོས་ཚུལ། དེ་མཐུན་སེར་འབྲས་དགེ་གསུམ་གྱི་བླ་ཁག་རྣམས་ལའང་རྒྱུ་མཚན་གནང་འདུག་
པ་བཞིན། སྔ་འཕྲོས་ཕན་ཚུན་གྱི་དམག་མི་སོ་སོར་འཐབ་འཛིངས་ཐལ་ཆར་འགྱུར་རིགས་མེད་
པའི་ཞུ་འབུལ་གྱི་ཡི་གེ་རྟེན་སྦྲགས་རེ་བཅས་བང་ཕྱིན་འཕྲལ་ཐོན་བྱས། དེརྗེས་རབ་འབྱམས་པ་
མཁས་གྲུབ་ཆོས་འཕེལ་རྫོང་ལྟ་བྱས། དེ་ནས་དོན་སྨིན་ཅི་རུང་ངོས་རང་ཕྱིན་ན་སྙམ་པར་སྔོན་
གྱི་ནད་མཇུག་གིས་རྐང་པ་སྐྲངས་ཆེ་མུས། ཉེ་འཁོར་བ་སོགས་ནས་ནང་བབས་དང་བཅས་མ་
ཕྱིན་པ་འགབ་ཚུལ་གྱིས་འགྲོ་མ་ཐུབ་རུང་། ཟླ་བ་བརྒྱད་པའི་ཉེར་ལྔ་ལ་མཛོད་པར་ལྷག་བསམ་
རྣམ་དག་གི་སྒོ་ནས་ལེགས་སྤེལ་གང་ཡོང་བྱེད་དགོས་པའི་ངག་མི་ཡི་གེ་བཅས་ནག་ཆུར་རྩོལ་
ཁྱད་གང་ཆེས་རྫོང་སྟེ་བྱས། ཟླ་བ་བརྒྱད་པ་རྙིང་མའི་ཚེས་བཅུ་གསུམ་ལ་ཆོས་གྲྭ་འདི་ཁའི་སློབ་
དཔོན་རྣམ་པ། དགེ་སྐོས།འདུས་པའི་ཚོགས། ཉེ་འཁོར་བཅས་སྤྱི་མཐུན་ནས་རིང་འཚོའི་རྟེན་
འབྲེལ་དགོས་ཚུལ་ལ་མོ་ཆོས་སྐྱོང་ཆེན་པོའི་ལུང་ཕེབས་བཞིན་བ་སྐལ་བརྒྱར་འཚོ་བའི་མཎྜལ་
བདེན་ཚིག་སྨོན་པ་བརྗོད་ཅིང་། སོ་སོ་ནས་རྟེན་འབྱུང་གི་སྟེར་ཆ་བཟང་པོ་གནང་། ཉེར་
གསུམ་ནས་ལྷ་ས་བཞི་སྡེ་བླ་མ་དང་། དགའ་ལྡན་སྤྱི་གཉེར་རབ་འབྱམས་པ་བསྟན་པ་དར་རྒྱས།
མཐོ་མཐིང་མཁན་པོ་རབ་འབྱམས་པ་ངག་དབང་ཆོས་ལྡན་རྣམས་སོ་སོ་ནས་རིམ་པར་དུས་རིང་
པོར་འཚོ་བའི་མཎྜལ། བདོག་པ་བཟང་པོའི་སྐྱེས། འདུས་སྡེར་མང་འགྱེད་བཅས་པའི་རྟེན་
འབྲེལ་མཛད། ཐ་སྐར་ཟླ་བའི་ཉེར་གཉིས་ལྷ་བབས་དུས་ཆེན་ལ་ཆོས་གྲྭ་འདིས་མཚོན་གཙང་
ཁུལ་གྱི་དགོན་རྙིང་བྱིན་རླབས་ཅན་གྲགས་ཆེ་མང་པོར་སྣ་ལྔའི་མཆོད་པ་ཅི་མང་འདུས་སྡེ་མང་
པོར་བསྙེན་བཀུར་ཕུན་སུམ་ཚོགས་པ་བསྒྲུབས་ཤིང་ལྗོངས་འདིར་དམག་འཁྲུག་སོགས་ཉེར་འཚེ་
མཐའ་དག་ཞི་བ་དང་། བསྟན་འགྲོར་ཕན་བདེ་བླ་ན་མ་མཆིས་པ་འབྱུང་བའི་བདེན་ཚིག་སྨོན་
ལམ་རྣམ་པར་དག་པ་བཏབ། དགའ་ལྡན་ལྔ་མཆོད་ཀྱང་འདི་ལོ་ལེགས་པར་བཞེས་པ་བྱུང་
373



བས། འགའ་རེ་ནས་དགེ་ལུགས་ཀྱི་བསྟན་པ་དར་རྒྱས་ཆེ་བ་དང་། ལྷག་པར་ལོ་ཆུ་ལེགས་པའི་
མཚན་མ་ཡིན་ཟེར་བར་གླེང་། དེ་བར་ཕྱོགས་འདུས་མཐའ་དག་ནས་ངོས་འཕྲད་དོན་གཉེར་
མང་པོར་འདོད་པ་རིམ་པར་བྱས། ཟླ་བ་བཅུ་གཅིག་པའི་ཚེས་དྲུག་ལ་དཀྱིལ་ཁང་གྲྭ་ཚང་རྗེ་
ཞལ་སྔ་ནས་ཡེ་ཤེས་དཔལ་འབྱོར་གྱིས་རྒྱུ་ཡོན་སྦྱར་ཏེ། རྒྱུད་གྲྭ་པ་རྣམས་ཀྱིས་གཟིམ་ཆུང་ཉི་
འོད་དུ་མགོན་པོ་ཚེ་མཐའ་ཡས་ཀྱི་ཆོ་ག་དང་འབྲེལ་བའི་སྒོ་ནས་སྤྱི་སྒེར་དུ་སྟོན་མོ་གཟབ་ཅིང་
དུས་རིང་པོར་འཚོ་བའི་མཎྜལ་དངོས་པོ་བཟང་མང་བཏེག །འདུས་ཚོགས་ལ་མང་འགྱེད་
བཅས་བཀུར་སྟེ་ལེགས་པར་མཛད། ཚེས་བདུན་གྱི་ཉིན་དཀྱིལ་ཁང་གྲྭ་ཚང་སྤྱི་སོས་རྒྱུ་ཡོན་སྦྱར་
ནས་གོང་ལྟར་སྟོན་མོ། དགེ་འདུན་ལ་མང་འགྱེད། སྤྱི་ས། མི་ཚན། ལས་ཚན་སོ་སོ་ནས་སྐུ་
གསུང་ཐུགས་རྟེན་གྱིས་མཚོན་སྐྱེས་མང་པོ་མཛད་པའི་སྒོ་ནས་རིང་འཚོའི་རྟེན་འབྲེལ་བསྒྲིགས།
སླར་སློག་ཆ་སོ་སོར་བསྟབས། ཟླ་བ་འདི་ནང་དུ་མཛོད་པ་འཁོར་བཅས་འབྱོར་པའི་གནས་ཚུལ་
དུ། སེར་འབྲས་དགེ་གསུམ་གྱི་བླ་ཁག་བཅས་ནས། བསྟན་པའི་སྦྱིན་བདག་ཕན་ཚུན་ནང་
གཤིན་གྱིས་བསྟན་འགྲོའི་བདེ་ཐབས་སུ་འགྱུར་བ་ཞིག་འོང་རེས་རྒྱ་སོག་གི་དམག་དཔོན་སོ་སོར་
ལུགས་གང་ལེགས་དགོས་ཚུལ་ནན་བསྐྱེད་བྱས་འདུག་རུང་། རྒྱལ་ཕམ་འདྲ་མཉམ་གྱི་བར་
ཆིངས་བྱེད་རྒྱུ་མེད་པར་རྒྱ་དམག་རྣམས་ཕྱིར་ལོག་ཆོག་པ་ཞུ་བ་བཅས་དམག་མི་སྟོང་དང་དྲུག་
བརྒྱ་སྐོར་ཕྱིར་སློག་བྱུང་འདུག་པར་མཛོད་པ་ནས་གྲོ་གའི་མཐུན་རྐྱེན་གང་ཡོང་སྤྲད་འདུག །དེ་
ནས་མི་རིང་བར། ཧོང་ཐའི་ཇིའི་བསླབ་སྟོན་བཞིན། སྡེ་སྲིད་སྟག་རྩེ་ནས། དཔོན་ཚེ་རིང་
དོན་གྲུབ། ཇའི་སང་སོགས་སོག་བོད་ཤིན་ཏུ་མང་བ་བྱོན་པར། མགྲོན་གཉེར། དྲུང་འཁོར།
ཟུར་བཞི་སློབ་དཔོན། ལས་བྱེད། གྲྭ་ཚང་། ལེ་ཚན་བཅས་ཀྱི་ཐབ་བསུ་དང་། ཆིབས་བསུ་
བཅས་བྱོན་འཕྲལ་དཔོན་གཡོག་ཚང་མར་ཇ་གྲལ་སོགས་གཟོས་སྒོ་གང་ཚེའི་སྒོ་ནས་བདག་རྐྱེན་
བྱས། ཟླ་བ་བཅུ་གཉིས་པའི་ཚེས་ལྔ་གཟའ་སྐར་ལེགས་པའི་ཉིན་གཞུང་ས་ཆེན་པོ་ནས་རྒྱུ་ཡོན་
གནང་སྟེ། གསང་སྔགས་རྒྱལ་བ་གྲྭ་ཚང་བ་རྣམས་ཀྱིས་བཅོམ་ལྡན་འདས་ཚེ་དང་ཡེ་ཤེས་དཔག་
ཏུ་མེད་པའི་ཆོ་གའི་སྒོ་ནས་རིང་འཚོའི་རྟེན་འབྲེལ་མཛད་པར། སྤྱི་སྒེར་ཚང་མར་སྟོན་མོ་
གཟབ་རྒྱས། སྐུ་གསུང་ཐུགས་རྟེན། གསེར་སྲང་མང་པོ་ལས་གྲུབ་པའི་མཎྜལ་བཟོ་བཀོད་ཕྲ་
ལྡན་ངོ་མཚར་ཆེ་བ་ཞིག་གིས་ཐོག་དྲངས། གསེར་དངུལ། གོས་དར། ཇ་རས། ལྟང་རྩེ་
སོགས་མཁོ་དགུའི་འབྱོར་པ་རྒྱ་ཆེ་དཔངས་མཐོ་བའི་གནང་ཆ་དང་། འདུས་སྡེར་མང་ཇ་གསེར་
374



ཞོ་རེའི་ཕྱག་འགྱེད་བཅས་མཛད་ཅིང་། དེ་བསྟུན་དཔོན་ཇའི་སང་སོག་བོད་སྤྱི་སྒེར་ནས་ཀྱང་
དངོས་པོའི་སྟེར་ཆ་གཟབ་རྒྱས་བསྟབས། ཚེས་བཅུ་གསུམ་གྱི་ཉིན་བཀའ་བློན་བཀྲ་ཤིས་རྩེ་ནས་
ཀྱིས་གོང་བཞིན་རྒྱུ་རྐྱེན་སྦྱར་ནས་ཚེ་ཆོག །མཎྜལ། སྟོན་མོ། བདོག་པ་བཟང་པོ་བཏེག་ནས་
རིང་འཚོའི་རྟེན་འབྲེལ་ལེགས་པར་བསྒྲིགས། ཨོའི་རོད་ལམ་རིམ་བླ་མ་དྲུང་རམ་པ་ཆོས་འཕེལ་
དར་རྒྱས་ཀྱི་དཔོན་པོ་བློ་བཟང་ཆོས་ལྡན་གྱིས་ཚེས་བཅུ་བཞིར་གཟིམ་ཆུང་དུ་མཎྜལ། སྐྱེས་གྱ་
ནོམ་པ་བསྟར་བའི་ཚེའི་རྟེན་འབྲེལ་བྱས། སྡེ་སྲིད་དཔོན་ཇའི་སང་རགས་བསྡུས། སྟག་རྩེ་རྗེ་
བཙུན་མ་སོགས་མང་པོར་ཚེ་དབང་དང་། སོག་བོད་མང་པོར་རིགས་གསུམ་མགོན་པོའི་
གཟུངས། ཡིག་བརྒྱ། དམིགས་བརྩེ་མ། ཚེ་གཟུངས་རྣམས་ཀྱི་ལུང་དགོས་ཚུལ་གྱི་དགོངས་
བཞེད་བསྐངས། དེ་སྐབས་ཆོས་འཕེལ་ཇའི་སང་དང་བློ་བཟང་རྣམ་རྒྱལ་གཉིས་ཀྱིས་ངོས་ཀྱི་
སྔོན་དུ་ཧོང་ཐའི་ཇིའི་དགོངས་ཕོག་གྲས་སྡེ་ལ་མདར་པའི་མ་བུ་གཉིས་སྐོར་ལ་བསླབ་སྟོན་གནང་
བ་དང་། བཀའ་བློན་སྐོར་ལ་ཐམ་ག་གནང་བ་སོགས་ཀྱི་ཆད་སྒོས་ཇི་ལྟར་བྱས་ན་འགབ་ཚུལ་
བྱུང་བས། དངོས་གཞི་ཁྱེད་ཚོ་དཔོན་པོའི་དགོངས་པར་བསྟུན་དགོས་པའི་ཐུགས་མཛད་ཆེས་
དཀའ་ཡང་། བཀའ་བཀྱོན་དགོངས་ཕོག་གིས་རྗོན་ཀར་དུ་རྫོང་སྟ་གནང་གྲས་ཚང་མ་ངེད་ཀྱི་
ངོར་བོད་དུ་བསྡད་ཆོག་པ་དགོས་ཚུལ་ཞུས་པས། མ་བབས་ཧོང་ཐའི་ཇིས་མཁྱེན་པ་མ་གཏོགས་
ང་ཚོས་མི་ཤེས་ཀྱང་ལམ་བར་སོགས་ལ་ལྟོ་གོས་བྱམས་བརྩེ་གང་དྲག་བྱེད་ཟེར་བྱུང་། དེ་
མཚུངས་སྡེ་སྲིད་དང་། ཕྱིས་འབྱོར་བང་ཕྱིན་རྣམས་སོ་སོར་ཡང་སྔར་བཞིན་ཞུས་པས། ་སྡེ་
སྲིད་ནས་བདག་རང་གི་ཆ་ནས་བཀའ་གནང་ཞུ། དཔོན་ཇའི་སང་སོགས་ནས་ཇི་ལྟར་གསུངས་
འོང་ངམ་གསུངས། བང་ཕྱིན་རྣམས་ཀྱིས་ཟེར་བར་སྔ་སོར་སྡེ་པ་སངས་རྒྱས་རྒྱ་མཚོའི་སྐབས་
དགེ་ལུགས་སྤྱི་སྒེར་དུ་ངན་པ་མཐའ་སྐྱེལ་བྱས་ཤིང་། རྒྱལ་པོས་ཀྱང་སྡེ་སྲིད་བཀྲོངས་ནས་དེ་
སྐབས་ཀྱི་ཞབས་ཕྱི་དྲུང་འཁོར་དྲག་པ་རྣམས་ལ་རྒྱུ་མཚན་མ་བྱས་པར་ཆུ་བབས་སུ་བཞག་པའི་
སྟབས། རྒྱལ་པོ་དང་ཉེ་བ་ཡིན་ཀྱང་དམག་རྒྱབ་དྲུང་འཁོར་རྣམས་སྔར་རྒྱུན་ལྟར་བཞག་ན་མི་
འོང་འདུག་པས། ཚེ་རིང་དོན་གྲུབ་ལ་རྫོང་སྟ་གྱིས་གསུངས་པ་ཡིན། ངེད་རྣམས་ནས་བསླབ་
སྟོན་གནང་བ་གང་ཡོང་ཞུ། ཚེ་རིང་དོན་གྲུབ་ལ་རྒྱུ་མཚན་བྱེད་ཟེར། ཡང་སྡེ་སྲིད། དཔོན་
ཇའི་སང་བང་ཕྱིན་རྣམས་པ་ངོས་ཀྱི་མཐིལ་ཕྱིན་ཞུས་པས། །བཀའ་བློན་བཀྲ་ཤིས་རྩེ་པ་དང་ཨ་
ཆོས་བཏང་ནས། སྡེ་སྲིད། དཔོན་ཇའི་སང་སོགས་ཀྱིས་གསུང་བ། ད་ང་རང་རྣམས་ཀྱི་སྲོག་
375



ལ་བབས་ཀྱང་བཀའ་གྱེན་ལྡོག་ཞུ་མ་ནུས་པས། ： གོང་གི་རྒྱུ་མཚན་ཚང་མ་ཧོང་ཐའི་ཇིའི་སྐུ་
ཞབས་སུ་ཐུགས་ཐམ་ཞིབ་ཐུས་དགོས་ཚུལ་བྱུང་། ་དེ་རྗེས་སྡེ་སྲིད་སོགས་ཚང་མ་འཛོམས་ཐོག་
ངོས་ཀྱི་ཁྱེད་རྣམས་ལྷན་རྒྱས་ནས་ངའི་ངོ་ལ་གསན་འཇོག་སྔར་ཡང་བཀའ་དྲིན་ཆེ། ཧོང་ཐའི་
ཇི་ལ་ཡང་རྒྱུ་མཚན་ཞུ་ངོའི་ཞུ་ཡིག་ནན་གང་ཆེ་འབུལ་ཞིང་། དེ་ལྟར་ཁྱེད་རྣམ་པས་ཀྱང་ངའི་
ཞུ་ངོར་ཧོང་ཐའི་ཇི་ལ་ཞུ་ལུགས་གང་དྲག་མཛད་དགོས་ཞུས། ཁ་བཏགས། བཟང་གོས།
དངུལ་སོགས་མང་པོས་ལེགས་སོ་ཕུལ། མི་འགྱང་བར་སྡེ་སྲིད་ལ་གོས་སློག་སྦུ་ལའི་ནང་ལྡན།
དབུ་ཞྭ། སྐུ་རགས། ཆིབས་སྒ་འཁོར་ཆ་འགྲིག་ལེགས་པ། གོས་དར། གསེར་དངུལ་སོགས་
དང་། དཔོན་ཇའི་སང་བཅས་ལའང་གོས་སློག །དབུ་ཞྭ། གོས་དར་སོགས་ཀྱི་ཐོན་ཆས་
བཅས་ཆོས་དང་དངོས་པོས་ཐུགས་ཡིད་ལེགས་པར་མགུ་བར་བྱས། ལོ་འདི་ནང་དུ་གཙང་རོང་
གི་རིས་མེད་དགེ་འདུན་ཉི་ཁྲི། དགུ་སྟོང་། ་ བརྒྱད་བརྒྱ་ལྷག་པར་མང་ཇ་ལྔ་དང་། དགོན་སྡེ་
ཆེ་ཕྲ་མང་པོར་ཟླ་ཆོས་བཅས་བསྟན་པ་སྤྱི་སྒོས་ཀྱི་རིམ་གྲོར་དམིགས་རྒྱལ་བའི་བཀའ་འགྱུར།
བསྟན་འགྱུར། ཆོས་སྲུངས་ལ་བསྐང་གསོ། སྒྲོལ་མ། གདུགས་ཤེར་རྣམས་གང་ལྕོགས་ཞུས་
པར། ཡོན་ཏུ་ཁ་བཏགས་སྣ་ཚོགས། དངུལ། སྨན་རྩེ་བཅས་འབྲུ་ཐོག་ཏུ་ཕབ་པར་གཤོར་
ཁལ་ཆིག་འབུམ། དྲུག་ཁྲི་ལྔ་སྟོང་། བདུན་བརྒྱ་ཉེར་ལྔ་བྲེ་བཅོ་ལྔའི་རྩིས་ཕུལ། འདི་ཁའི་
སྔགས་གྲྭར་བསྐང་གསོ་སོགས་ཟླ་བ་མང་པོར་ཞབས་ཏོག་བསྒྲུབས་ཤིང་། སྦྱོར་འཇགས་ལ་རྒྱ་
སྦུག་སྤུས་ལེགས་ཆ་གསུམ། རྒྱུ་སིལ་ཆ་གསུམ་རྣམས་ལ་ཤུབས་གསེར་རིས་བཀྲོལ་ཚགས་དང་།
འཇམ་ཚགས་ཡོད་པའི་བཟོ་བཀོད་ལེགས་པ།: གསེར་རྔ་སྤུས་དག་བཅུ་བཞི། དབྱུག་གུ་རྔ་
གཡོགས། གོས་བཟང་གི་རྔ་གདན་དང་བཅས་པ། བསྔོ་རྟེན་རྣམ་གཞག །ཕྱག་འགྱེད་གྲྭ་པ་
རེར་བསོད་བཏགས།. དངུལ་ཞོ་བདུན་རེ་ཕུལ་བས་མཉེས་པར་བྱས། ཆོས་འཁོར་ལྷུན་པོ་བ་
སངས་རྒྱས་ཆོས་འཕེལ་དང་། གསེར་མདོག་ཅན་པ་ཀུན་དགའ་ཆོས་འཕེལ་བཅས་གྲྭ་པ་དྲུག་ ་
གིས་བྱམས་ཆོས་སྡེ་ལྔ་དང་། འགའ་ཞིག་ནས་སྡོམ་གསུམ་རབ་དབྱེ།. ཡག་ཆོས་པ་བཀའ་ལྔ་བ་
ནོར་བུ་ཚེ་རིང་གིས་བྱམས་ཆོས་སྡེ་ལྔ། དབེན་དགོན་པ་རིན་ཆེན་རྒྱལ་མཚན་བཅས་མི་གཉིས་
ཀྱིས་བདེ་མཆོག་རྩ་རྒྱུད། འདི་ཁའི་གྲྭ་པ་ས་ལུང་པ་ཡེ་ཤེས་སྐལ་ལྡན་བཅས་གྲྭ་པ་བཞིས་རྣམ་
འགྲེལ་གྱི་ཐལ་འཕྲེང་ལེའུ་བཞི། གསོ་རིག་མཁན་ཚ་རོང་ནས་ཀྱི་སྲས་གཅིག་གིས་རྒྱུད་བཞི་
བཅས་པ་རྣམས་ཀྱི་རྒྱུགས་ཡང་དག་སྤྲད་བྱུང་བར། གྱོན་པ། ཇ་གོས་དར་སོགས་སྔར་སྲོལ་
376



བཞིན་གྱིས་ཡིད་ལྷག་པར་མགུ་བར་བྱས། འདི་གོང་ལོ་གཉིས་ཀྱི་ནང་དུ། དབུས་གཙང་གི་
རྟེན་གསུམ་གྲགས་ཆེན་རྣམས་ཀྱི་སྐུ་མདུན་དུ་མཆོད་པ་སྣ་ལྔའི་རྒྱུར་རྩམ་བྲེ་ཚད་ཀྱི་ཁལ་ཉིས་
སྟོང་། མཆོད་མར་ཁལ་ཆིག་སྟོང་ལྔ་བརྒྱ་སྤོས་བརྒྱབ་མ་ལྔ་བཅུ། ནས་ཁལ་བདུན་བརྒྱ་བརྒལ་
བ། གུར་ཀུམ་ཉག་ལྔ། སྙན་དར་ཁ་བཏགས་སྣ་ཚོགས་སུམ་བརྒྱ་ཙམ་གྱིས་བསྙེན་བཀུར། ལོ་
གསུམ་གྱི་ཁོངས་སུ་རྒྱལ་བའི་བཀའ་འགྱུར་རིན་པོ་ཆེ་སྐྱ་པོད་ཀྱི་འཕྲོས་བཞེངས་ལ། གདོང་
དཀར་ལྟོ་གར་བ་བསོད་ནམས་གར་དབང་སོགས་དཔོན་ཡིག་པ་སྙེ་མོ་གདོང་དཀར་བཅས་ནས་
བརྒྱད་ཅུ་སྐོར། ཞུས་དག་པ། མགོ་བ་ཤོག་ལས་པ། ལག་གཡོག་བཅས་པར་ཡོན་དང་སྟེར་
ཆར། ཁ་བཏགས། གོས་ཆེན། དར་རིགས། འབྲུ་རྐྱང་། ལྕགས་རས། རལ་གྲི། བྱུ་རུ།
སྤོས་ཤེལ། དངུལ། རྟ་སོགས་དངོས་པོ་མི་དམན་པ་གཤོར་བྲེའི་འབྲུ་ཁལ་སུམ་ཁྲི་ལྔ་སྟོང་དྲུག་
བརྒྱ། ་ གོ་དགུ། བྲེ་དྲུག་རྩིས་མི་འཆད་པས་ཡིད་རབ་ཏུ་མགུ་བར་བྱས། སྔོན་དུས་མཁན་སློབ་
ཆོས་གསུམ་སྐུ་མཆེད་དུ་གྱུར་པའི་དུས་བཞེངས་པའི་བལ་ཡུལ་གྱི་མཆོད་རྟེན་བྱ་རུང་ཁ་ཤོར་དུ་
གྲགས་པའི་ལོ་རྒྱུས་འོང་བ་དེའི་བོད་ཕྱོགས་ངོས་ལ་ཞིག་སྐྱོན་བྱུང་བ་ཉམས་གསོས་ལ་གཞུང་ས་
ཆེན་པོ་ནས་གཉའ་ནང་འཕེལ་རྒྱས་གླིང་གི་བླ་མ་མངགས་པའི་མཐུན་རྐྱེན་དགོས་ཚུལ་ལྟར་
དངུལ་སྲང་ལྔ་བཅུ། གསེར་མགུར་མོའི་ཞོ་སུམ་བརྒྱ་བཅས་པའི་ཞལ་འདེབས་བྱས། ཉེར་
གཉིས་ནས་སྔགས་གྲྭ་སོགས་སུ་དུས་གཏོར་གྱི་མཆོད་གཏོར་དམ་རྫས་སྤྱན་གཟིགས་སྔར་བཞིན་
དང༌། དགེ་འདུན་ལ་ཡང་བསྙེན་བཀུར་ཕུལ་དུ་བྱུང་བ་སོ་སོར་བསྒྲུབས། སྒྱུར་བྱེད་ཅེས་པ་ས་
མོ་ཕག་ལོའི་གནམ་ལོ་གསར་དུ་ཚེས་པའི་སྔ་དྲོ་ཉི་འོད་དུ་བསྐང་གསོ་པ་རྣམས་དང་བཅས་བླ་མ་
ཡི་དམ་འདོད་ཁམས་དབང་མོར་མཆོད་གཏོར་རྟེན་འབུལ་ཐོག་སེར་སྐྱའི་ཚོགས་མང་པོར་ངོས་
འཕྲད་དང་དགའ་སྟོན་བཟང་པོས་མཉེས་པར་བྱས། སྤྱི་སྐྱུར་དང་། སྨོན་ལམ་ཡང་ཤིན་ཏུ་
འཕེལ་ཞིང་བསྙེན་བཀུར་སྔར་བཞིན་བྱུང་། དབོ་ཟླའི་ཚེས་བཅུ་གསུམ་ལ་ཆོས་གྲྭ་འདིས་མཚོན་
པའི་གཙང་རོང་གི་དགོན་སྡེ་རྣམས་སུ་བཀུར་སྟི་སྔར་ལས་མི་ཞན་པ་བསྒྲུབས། རྗེ་བདག་ཉིད་
ཆེན་པོས། མཛད་པ་ཀུན་ལས་གསུང་གི་ནི། ཞེས་སོགས་གསུངས་པ་ལྟར། མཛད་པ་གཞན་
ལས་གསུང་གི་མཛད་པ་མཆོག་ཏུ་བསྔགས་པས་རྒྱལ་བའི་བཀའ་དྲི་མ་མེད་པ་ལ་མོས་གུས་ཀྱིས་
འཇིག་རྟེན་ཆོས་བརྒྱད་དུ་མ་སོང་བར་ཡང་དག་པའི་བསམ་པའི་སྒོ་ནས། དབང་ཕྱོགས་འུ་ཆུ་
མུ་ཆིང་དབང་གིས་བྱིན་པའི་མཐིང་ཤོག་ངོ་མཚར་ཅན་མང་བ་དང་། གོང་མའི་གན་མཛོད་
377



ལས་ཐོན་པའི་མཐིང་ཤོག་ངོས་ལ་གསེར་ཞུན་གྱིས་རྒྱལ་བ་དོན་ཀུན་གྲུབ་ཀྱི་བཀའ་གངས་ཁྲོད་དུ་
འགྱུར་རོ་ཅོག་གསར་བཞེངས་བྱེད་འདོད་ཀྱིས། རབ་འབྱམས་པ་རིན་ཆེན་དོན་གྲུབ་དང་། བློ་
བཟང་ཆོས་འཕེལ་གྱིས་དོ་ཁུར་བྱས། དཔོན་ཡིག་མཁས་བསྒྲུགས་ཨེ་དབྱིབས་ཆོས་ལུང་དཀར་
པོ་ལྟོ་གར་བ་བསམ་གྲུབ་འཛོམ་པ་དང་། སྙེ་མོ་ལྟོ་གར་བ་བསོད་ནམས་གར་དབང་གཉིས་
བཅས་བརྒྱ་ཕྲག་བརྒལ་བས་ཟླ་བ་གསུམ་པའི་ཚེས་བརྒྱད་གཟའ་སྐར་ལེགས་པའི་ཉིན་དབུ་
ཚུགས་པར་བྱས། ཚེས་བཅོ་ལྔ་ལ་ཧར་གདོང་གཉེར་པ་དཀའ་ཆེན་དགེ་ལེགས་ལྷུན་གྲུབ་ཀྱིས་རྒྱུ་
ཡོན་སྦྱར་བའི་སྔགས་གྲྭ་པ་རྣམས་ཀྱིས་གཟིམ་ཆུང་ཉི་འོད་དུ་མགོན་པོ་ཚེ་དཔག་མེད་འཆི་མེད་
རྔ་སྒྲའི་ཆོ་ག་དང་བཅས་མཎྜལ་དངོས་པོ་མང་རབ་སྤྱི་སྒེར་དུ་སྟོན་མོ་འདུས་ཚོགས་སུ་མང་
འགྱེད་བཅས་རི་མོར་བགྱིས། ཁོང་ལའང་སློག་ཆས་མགུ་བར་བྱས། ལོ་སྔོན་མ་ཨོའི་རོད་ནས་
འབྱོར་པའི་བང་ཕྱིན་ཨུ་པ་ཤི། བཱ་དུར། དགེ་ལེགས། ལམ་རིམ་བླ་མ་དྲུང་རམ་པ་ཆོས་འཕེལ་
དར་རྒྱས་ཀྱི་མི་སྣ་བློ་བཟང་ཆོས་ལྡན་རྣམས་ཀྱིས་ཁྱེར་བའི་ཧོང་ཐའི་ཇི་ནས་གསུང་བྲིས། རྒྱལ་
པོས་སྡེ་པའི་དྲུང་འཁོར་གྱི་གཡོ་ཐབས་ལ་ཉན་པའི་དགེ་ལུགས་ཀྱི་བསྟན་པ་དང་། དེ་ཁའི་ལ་
རྒྱུར་ཡག་པོ་མ་བྱས་པས་ན་ནིང་ཚེ་རིང་དོན་གྲུབ་བཏང་བ་ཡིན་ཚུལ་དང་། འདི་ཁའི་ཟླ་བོ་
ནང་མའི་གྲས་མི་གཉིས་དང་། གྲྭ་ཚང་སོ་སོ་ནས་གྲྭ་པ་རེ་མི་སྣར་གཏོང་དགོས་ཚུལ་སོགས་བྱུང་
བར། གཟིམ་དཔོན་དྲུང་རམ་པ་མཁས་གྲུབ་ཆོས་འཕེལ་དང་། མཆོད་དཔོན་ཚོགས་གསོག་པ་
བློ་བཟང་བཟང་པོ། གྲྭ་ཚང་ཁག་གི་ཕར་ཕྱིན་པ་བཅས། ཟླ་བ་གསུམ་པའི་ཚེས་བཅུ་བདུན་ལ་
རྫོང་སྟེ་བྱས། ཧོང་ཐའི་ཇིའི་གསུང་ལན་དུ་རྒྱལ་པོས་སྐུ་ཉིད་ཀྱི་དགོངས་པ་དང་ལྡན་མིན་ཇི་
ལྟར་རུང་། འདི་ཁའི་ལ་རྒྱར་མ་ཡིན་པ་མ་མཛད་ཅིང་། དགོངས་ཕོག་བྱུང་གྲས་ཀྱི་ཤུལ་མི་
རྣམས་དང་། བཀའ་བློན་སོགས་དྲུང་འཁོར་ཁ་ཤས་ལ་དགོངས་ཕོག་གནང་བའི་མི་རྣམས་དེ་
ཁའི་བཀའ་བཞིན་ཨོའི་རོད་དུ་རྫོང་སྟ་མཛད་རྩིས་འདུག་ཀྱང་། དཔོན་ཚེ་རིང་དོན་གྲུབ་སོགས་
དབུ་ཡོད་ཚང་མར་བཀའ་བཀྱོན་པ་སྔ་ཕྱི་ཚང་མའི་མི་རྣམས་ངེད་ཀྱི་ངོར་བོད་རང་དུ་བསྡད་
ཆོག་པ་དགོས་ཚུལ་ཚང་མར་མི་འཇོག་དབང་མེད་ལྟ་བུའི་ཞུ་ནན་གང་ཆེ་བྱེད་དགོས་བྱུང་བ་
དང་། ཨོའི་རོད་དུ་སྔོན་འབྱོར་དགོངས་ཕོག་གྲས་རྣམས་ལ་ཡང་འགྲོ་སྡོད་སྦྱར་དང་བྱམས་
བརྩེས་གཟིགས་དགོས་ཚུལ་ཞུ་ནན་ཆེ་ངེས་ཞུ་རྟེན་དཔངས་མཐོ་བཅས་ཕུལ་ཞིང་བང་ཕྱིན་
རྣམས་ལ་ཐོན་ཆས་བསྟབས། ས་ག་ཟླ་བའི་ཚེས་བརྒྱད་ནས་རིམ་གྱིས་རྒྱལ་བ་དོན་ཀུན་གྲུབ་
378



པའི་བསྟན་པའི་སྲི་ཞུར་སློབ་དཔོན་བློ་བཟང་མགོན་པོའི་སྐུ་སྐྱེ། དབེན་དགོན་པ། དགའ་
གདོང་བ། དགའ་ལྡན་རབ་རྒྱས་པ་སོགས་དོན་གཉེར་ཅན་བརྒྱ་ཕྲག་གཅིག་དང་། བཅུ་ཕྲག་
ལྔ་ལ་བསྙེན་པར་རྫོགས་པའི་དངོས་པོ་རིམ་པར་བྱིན། ཚེས་བཅོ་ལྔའི་ཉིན་ཆོས་འཕེལ་ཇའི་སང་
གི་སྤོ་སྤོ་བཅས་བཞི་བཅུ་སྐོར་ལ་བསྙེན་གནས་ཀྱི་སྡོམ་པ་དགོས་ཚུལ་ལྟར་བྱིན། དེ་ཉིན་ཆོས་
འཕེལ་ཇའི་སང་འཁོར་བཅས་ནས་མཎྜལ་རྟེན་འབྱུང་གི་སྟེར་ཆ་གཟབ་པ་ཚེའི་རྟེན་འབྲེལ་
བསྒྲིགས། ཉེར་བརྒྱད་ལ་འདི་ཁའི་གྲྭ་གསར་བུ་བ་དུ་མ་དང་ཕྱོགས་འདུས་བཅས་བརྒྱ་དང་བཅོ་
བརྒྱད་ལ་དགེ་ཚུལ་གྱི་སྡོམ་པ་ཕོག །འདི་སྐབས་ཆར་ཤིན་ཏུ་དཀོན་པས་འདུས་ཚོགས་ཀྱིས་ལུང་
བསྟན་སྒྲོལ་མར་གྲགས་པ་སྤྱན་དྲངས་ཏེ་ཆུ་མིག་དུང་མཚོ་སོགས་སུ་ཁྲུས་གསོལ་དང་སྤྲིན་ཆེན་
གསུང་སྒྲོགས། སྔགས་པ་དགེ་སློང་བཞིས་ དམིགས་བརྩེ་མའི་ ལས་ཚོགས་ཀྱི་སྒོ་ནས་ཆར་
འབེབས་པ་སོགས་མཛད་ཅིང་། དེ་ནས་བཟུངས་ཞག་གསུམ་གྱི་རིང་ལ་ཆར་ཤིན་ཏུ་ཆེ་བ་བྱུང་།
ལྷ་སྲས་ཅང་ཅུན་ཨེར་ཁེ་དབང་གི་མི་སྣ་ཤྲཱི་ཐར་ཁཱ་སོགས་མི་ལྔ་ཕྱག་མཛོད་དཀའ་བཅུ་ངག་
དབང་དཔལ་མགོན། མགྲོན་གཉེར་དཀོན་མཆོག་འཁོར་བཅས། མཚོ་ཁའི་དཔོན་ཁག་ཧ་
ལམ་གྱི་བང་ཕྱིན་བཅས་རྔོན་ཀར་དཔོན་ཚེ་རིང་དོན་གྲུབ་ཅན་ལ་བསྟན་དོན་ལ་རྒྱའི་སྐོར་གྱི་ལྷ་
སྲས་ཀྱི་ཕྱག་ཐམ་སྐྱེལ་བར་ལྷ་སར་ཡོང་སྐབས་དཔོན་ཚེ་རིང་དོན་གྲུབ་ནས་མི་སྣ་སོགས་ལ་ངོས་
འཕྲད་དུ་ཕྱིན་པ་འགབ་ཚུལ་མོལ་བར། ཆུ་སྟོད་ཟླ་བའི་མགོར། ལྷ་སྲས་ཀྱི་བང་ཕྱིན་ཤྲཱི་ཐར་ཁཱ་
མི་ལྔ། ཕྱག་མཛོད་དཀའ་བཅུ་དཔལ་མགོན། མགྲོན་གཉེར་དཀོན་མཆོག །སྡེ་སྲིད་ཀྱི་མི་སྣ།
མཚོ་སྔོན་གྱི་དཔོན་ཁག་འགའ་རེའི་འཚམས་འདྲི་བཅས་མང་རབ་འབྱོར་པར་བདོག་པའི་སྐྱེས་
བཟང་པོ་བསྟབས་ཤིང་། ངོས་འཕྲད་ཇ་གྲལ་བྱས། དཔོན་རབ་བརྟན་གྱི་རིང་འཚོའི་མཎྜལ་
དངོས་པོ་གྱ་ནོམ་པ། འདུས་ཚོགས་སུ་མང་འགྱེད་ཀྱི་ཞབས་ཏོག་བསྒྲུབས། ལྷ་སྲས་ཅུང་ཅུན་
ཨེར་ཁེ་དབང་ལ་བསྟན་པ་དང་སེམས་ཅན་གྱི་བདེ་སྐྱིད་ལ་དགོངས་པའི་དམག་འཁྲུག་སོགས་ཀྱི་
ཐལ་ཆར་མི་འགྱུར་བའི་དགོངས་བཞེད་དང་། འཇམ་དབྱངས་གོང་མ་ཆེན་པོར་ཡང་དེ་བཞིན་
གྱི་སྙན་སྒྲོན་ཐུགས་རྗེ་ཆེ་བ་དགོས་ཚུལ་ཞུ་ཡིག་ཏུ་ཕུལ། དེ་མཐུན་སྡེ་སྲིད། དཔོན་ཇི་སང་
དང་། མཚོ་ཁའི་དཔོན་པོ་རྣམས་ཚང་མར་ཞུ་ལུགས་གང་ཟབ་དགོས་པའི་མངགས་སྦྱངས་
དང་། ཐོན་ཆས་བདག་རྐྱེན་གྱིས་མགུ་བར་བྱས། དེ་བར་སྐབས་མཚམས་སོ་སོར་ཕྱོགས་མཐའ་
དག་ནས་འདུས་པའི་སེར་སྐྱེའི་《སྐྱའི་》ཚོགས་མང་པོར་སྒུག་སྡོད་དུ་མ་སོང་བར་ངོས་འཕྲད་
379



སློག་ཆ་སོགས་ཀྱི་ཡིད་ཚིམ་པར་བྱས། དབྱར་གནས་ཚུགས་པའི་དགོན་སྡེ་མང་པོར་ཇ་ཚུལ་ཕྱག་
འགྱེད་སོགས་སྔར་ལས་མི་དམན་པའི་བསྟི་སྟང་བསྒྲུབས། རིན་ཆེན་རྩེ་ནས་ཡུམ་སྲས་ལ་
དགོངས་ཕོག་བྱུང་བར་དཔོན་ཇའི་སང་རྣམས་ལ་ངོ་ཆེན་གྱི་ཞུ་ནན་གང་དྲག་ཞུས་ཤིང་། རྫོང་
གཞིས་ཚང་མ་སྡེ་སྲིད་དང་། དཔོན་ཇའི་སང་ནས་འདི་ཁའི་མཆོད་གཞིས་སུ་སྦྱོར་འཇགས་
གནང་བྱུང་ཡང་། སྔ་གོང་ནས་བཀྲ་ཤིས་ལྷུན་པོའི་སྦྱིན་བདག་ཐུན་མོང་མ་ཡིན་པ་ཡིན་པར་མ་
ཟད། དགེ་འདུན་གྱི་ཕོགས་ཇ་ཚུལ་འགྲིག་ཙམ་བྱུང་ན་རྣམ་གཡེང་གི་རྒྱུ་ལས་མ་འདས་པས།
མི་རིང་བར་རིན་ཆེན་རྩེ་རྫོང་གཞིས་ཚང་མ་ཁོང་རང་ཡུམ་སྲས་ལ་ཕྱིར་སློག་བྱས་ཀྱང་། རིན་
ཆེན་རྩེ་པ་དཔོན་གཡོག་ཚང་མ་ནས་བླ་བྲང་གི་མཆོད་གཞིས་བྱས་ཆོག་པ་དགོས་ཚུལ་ལྟར་གྱི་
བཞེད་དོན་བསྒྲུབས། ཡུམ་སྲས་ནས་འདུས་སྡེར་མང་ཇའི་མཆོད་པ། བཀའ་འགྱུར་རིན་པོ་ཆེ་
བཞེངས་པའི་ཡིག་མཁན་ལས་བྱེད་སོགས་ཚང་མར་སྟོན་མོ་གཟབ་རྒྱས་མཛད། ཟླ་བ་བརྒྱད་
པའི་ཚེས་ལྔ་ལ་ཧོང་ཐའི་ཇིའི་མི་སྣས་གཙོས་འཚམས་འདྲི་བ་འགའ་རེ་འབྱོར་པ་དང་འཕྲད།
ཚེས་བརྒྱད་ལ་སོག་པོ་སུམ་ཅུ་སྐོར་ལ་ཡན་ལག་བརྒྱད་པའི་སྡོམ་པ་ཕོག ། གཞན་ཡང་ཕྱོགས་
འདུས་འཕྲད་མི་མང་པོར་འཕྲད་ཅིང་སློག་ཆ་བྱས། རི་ཁྲོད་དགའ་ལྡན་མཁན་པོ་གྲྭ་བཅས་ཚང་
མས་མཎྜལ་ཟང་ཟིང་གི་སྟེར་ཚ། འདུས་ཚོགས་ལ་མང་ཇ་བཅས་རིང་འཚོའི་རྟེན་འབྲེལ་མཛད་
པར་སློག་དང་མང་སྐོལ་འགྱེད་བཅས་ཕུལ། གངས་ཅན་ཆོས་འཕེལ་བ་རྣམས་ཀྱིས་མཁན་པོ་
བྱེད་དགོས་ཚུལ་ནན་བསྐྱེད་ཟེར་བྱུང་ཡང་། ཕན་ཐོགས་འདྲ་བྱུང་ན་ད་དུང་གང་དྲག་བྱེད་
ཅིང་། གཟུགས་གཞིའི་བབས་བཅས་དེ་ཁར་འོངས་ཀྱང་ད་ལྟ་ལས་ལྷག་པ་མི་ཡོང་ཞིང་། སླར་
ཕན་ཚུན་རེ་འཁང་གི་རྒྱུ་ལས་མེད་བྱས་ཀྱང་། ཚོགས་པ་བགྲེས་གཞོན་ཚང་མ་ཕེབས་ནས་ཞག་
འགའ་རེ་ཨུ་ཚུགས་ཆེ་ངེས་མཛད་པའི་ངོ་མ་ལྕོགས་པར་ངོས་ཀྱིས་འཛིན་བདག་མ་བདེ་རུང་།
དཀའ་ཆེན་སྐལ་བཟང་རྒྱ་མཚོ་མཁན་པོར་བསྐོ་བཞག་བྱས་ཏེ་འཛིན་སྐྱོང་སྤེལ་བའི་བཀོད་པ་
ཡང་དག་བྱས། ཟླ་བ་རྟིང་མའི་མགོར་གངས་ཅན་མཁན་སློབ་གྲྭ་བཅས་ཚང་མ་ནས་རིང་འཚོའི་
མཎྜལ་སྐྱེས་བཟང་པོ་བསྟབས་ཤིང་སོ་སོའི་སློག་དང་སྤྱི་སོར་མང་ཇ་མང་རབ་འགྱེད་གྲྭ་པ་རེར་
འབྲུ་གཤོར་ཁལ་ལྔ་རེ་ཟི་བའི་དངོས་པོ་སྣ་ཚོགས་ཀྱིས་བསྙེན་བཀུར། ཚེས་བཅུ་ལ་གམ་རྫོང་
དཀའ་ཆེན་ཡར་འཕེལ་གྱི་མཎྜལ་རྟེན་འབྱུང་བཟང་པོའི་སྒོ་ནས་ཚེའི་རྟེན་འབྲེལ་བསྒྲིགས།
སླར་སློག་དང་འཕྲད་མི་མང་པོར་འདོད་པ་བསྒྲུབས། ཟླ་བ་བཅུ་པའི་ཚེས་གསུམ་ལ་འདི་ཁའི་
380



སློབ་དཔོན་རྣམ་པ། དགེ་སྐོས། རི་ཁྲོད་ཆེ་ཁ་གསུམ་བཅས་ནས་ངག་ཐོར་བུ་བའི་ལུང་འབུལ་
འཕྲོ་དགོས་ཚུལ་ནན་བསྐྱེད་བྱུང་བར་གཟུགས་གཞི་གཅོང་ཡང་ཉིན་གསུམ་ལ་འདུས་པ་རྒྱུ་
མཚོར་ཆོས་ཐུན་རེའི་ལུང་བཀླགས། ཚེས་བཅོ་ལྔ་ལ་བཀའ་འགྱུར་རིན་པོ་ཆེ་གསར་བྲིས་གྲུབ་
པར། དཔོན་ཡིག་པ་ཨེ་སྙེ་དབུ་མཛད་གཉིས་ཐེ་བའི་བརྒྱ་དང་བཅུ་གཉིས་ཀྱིས་མགྱོགས་ཁྱད་སླ་
བཅོས་མ་ཡིན་པའི་ཡིག་གཟུགས་ལེགས་པ་དང་། དག་པ་གཙོ་བོར་བགྱིས་པའི་ཟླ་བ་དྲུག་སོང་
བར་ཇ་ཐུག་ཕོགས་སྟོན་མོ་སོགས་གཟབ་རྒྱས་ཐོག ཡོན་མི་རེར་བྲེ་ཚད་ཀྱི་འབྲུ་ཁལ་བཞི་བརྒྱ་
དང་ལྔ་རེའི་རྩིས་ལ་ལག་སྤྲོད་མི་རེར་ཁ་བཏགས་ཉིན་བདེ་ལེགས། གསེར་བག་ཞོ། དངུལ་
སྲང་རེ་རྣམས་དང་། དེ་ཕྱིན་ལ་གོས་དར། མུ་ཏིག །བྱུ་རུ་སྤོས་ཤེལ། སྦུག་སིལ། གསེར་
པད། སྤྱི་ཁེབས། གྱོན་པའི་རིགས། རལ་གྲི། རས་སོགས་མི་ཞན་པ་དང་། ཕོགས་དོད་འབྲུ་
རྐྱང་ཁལ་ཉིས་སྟོང་། བརྒྱ་ཕྲག་བརྒྱད་རྣམས་དང་། དཔོན་ཡིག་དབུ་མཛད་གཉིས་ལ་སོ་སོར་
འཕར་འབྲུ་ཁལ་བརྒྱ་ཕྲག་གསུམ་རེའི་རྩིས་རྣམས་ཀྱིས་མཚོན་མཁས་མགྱོགས་དག་པ་རྣམས་ལ་
སོ་སོའི་བབས་བསྟུན་གྱི་སྟེར་ཆ་འཕར་མ་བཅས། བཟོ་རིག །མགོ་བ། ཞུ་ཆེན། ལག་གཡོག་
བཅས་ཚང་མ་གླ་ཡོན་གྱིས་ཡིད་རབ་ཏུ་མགུ་བར་བྱས། མཐིང་ཤོག་ངོས་ལ་གསེར་སྦྱངས་བཙོ་
མ་སྤུས་དག་མགུར་མོའི་ཞོ་སུམ་སྟོང་སུམ་བརྒྱ་དགུ་བཅུ་གོ་བརྒྱད་དང་། སོ་བ་ཉི་ཤུ་ལས་གྲུབ་
པའི་བཀའ་འགྱུར་རིན་པོ་ཆེ་པོ་ཏི་བརྒྱ་དང་བརྒྱད་ལ་ཁ་ཐི་དང་གན་ཇུས་ཚོས་སྣ་བཞི་བཅས་ཀྱི་
ཞལ་ཁེབས་ལྔ་བརྩེགས། ཁ་ཐིའི་ན་བཟའ་ལིང་ངུར་གྱི་རྒྱབ་ལྡན། དིང་ཕོན། ཁ་ཐི། གན་
གོས་ཚོན་ཁྲ། གན་ཇུས་ཚོས་ཁ་སྣ་ཚོགས་བཅས་བཟང་གོས་ཀྱི་གདོང་དར་ལྔ་བརྩེགས། གླེགས་
ཤིང་དམར་འཇམ་ལ་གསེར་གྱི་རི་མོས་མཛེས་པ། བསེ་ཐ་ཧོ་ལྗང་ཁུའི་སྐུ་རགས་གསེར་ཟངས་
ཀྱི་ཆབ་མགོ་ཅན་རྣམས་ལྷག་བསམ་རྣམ་དག་གི་སྒོ་ནས་བསྟན་འགྲོའི་བདེ་སྐྱིད་སྤེལ་བའི་བསོད་
ནམས་ཀྱི་ཞིང་མཆོག་དམ་པར་གསེར་མ་དང་། སྐྱ་ཆོས་བཞེངས་འཕྲོ་ཡང་གོང་དུ་ཚར་བས་
ཚེས་བཅོ་བརྒྱད་ལ་བཀྲ་ཤིས་དགའ་ཚལ་ནས་བཀའ་འགྱུར་རིན་པོ་ཆེ་ཚར་གཉིས་གདན་འདྲེན་
ཞུས་པར། མཚན་ཉིད་པ་དགེ་ཚུལ་སློང་ཉིས་བརྒྱ་བཅུ་དྲུག་གིས་གཟབ་མཆོར་གྱི་སྒོ་ནས་སྤྱན་
དྲངས་ཤིང་། གསང་སྔགས་རྒྱལ་བ་གྲྭ་ཚང་པ་རྣམས་ཀྱིས་གཟབ་མཆོར་གྱི་སྒོ་ནས་བྱ་མོ་ལབ་སྣ་
ཚོགས་ཐོགས་ཏེ་སེར་འཕྲེང་གི་བསུ་བ་དང་བསྟུན་བདག་ཉིད་ཀྱིས་ཀྱང་རྒྱལ་བའི་གསུང་རབ་དྲི་
མ་མེད་པར་དད་གུས་སྤྲོ་བའི་སྒོ་ནས་དྲི་བཟང་པོའི་རེང་བུ་ཐོགས་ཏེ་གླིང་མཚམས་སུ་ཕྱིན། དེ་
381



མཐུན་སློབ་དཔོན་དགེ་སྐོས་སོགས་ཀྱང་ཕེབས། མཆོད་ཁང་འཆི་མེད་ལྷ་ཁང་དུ་བླ་མ་ཡི་དམ་
སངས་རྒྱས་བྱང་སེམས་བསྲུང་མའི་སྣང་བརྙན་བཀྲ་ཤིས་ལི་མ་གསར་བཞེངས་རྣམས་དང་
བཅས་ཆབ་《ཆབས་》གཅིག་《ཅིག་》ཏུ་རབ་ཏུ་གནས་པའི་ཆོ་ག་བསྡུས་པ་བྱས། སློབ་དཔོན་
རྣམ་པ་ལ་ཇི་གྲལ་བྱས་སྐབས། སྐུ་གསུང་ཐུགས་ཀྱི་རྟེན་གསར་བསྐྲུན་རྣམས་ལ་ཁོང་རྣམས་ནས་
བསྔགས་བརྗོད་ཀྱང་མཛད་བྱུང་
། དེ་ཐོག་ཉེ་འཁོར་བ་བློ་བཟང་བཀྲ་ཤིས་ཀྱིས་རིང་འཚོར་
དམིགས་འདུས་སྡེར་མང་ཇ་བདོག་པ་བཅས་བསྟབས། རྒྱུན་པར་རླུང་འཚུབ་ཆེ་ཡང་དེ་ཉིན་
ནམ་གཤིས་ཤིན་ཏུ་ལེགས་པར་སེར་སྐྱ་མང་པོ་ངོ་མཚར་ཆེ་ཞིང་བྱིན་རླབས་ཆེ་བའི་གཏམ་གླེང་།
སང་ཉིན་རི་ཁྲོད་པ་ཚང་མས་མཎྜལ་རྟེན་འབྱུང་གི་སྟེར་ཆ་གཟབ་ཅིང་། ཁོང་རྣམས་ལ་ཞབས་
ཏོག་སོ་སོའི་སློག་ཆ་དང་དངུལ་ཞོ་གསུམ་རེའི་ཕྱག་འགྱེད་བཅས་ཕུལ། དབུས་གཙང་ཁམས་
སོག་ནས་དོན་གཉེར་ཅན་བཅུ་ཕྲག་གཉིས་དང་བདུན་ལ་བསྙེན་རྫོགས་ཀྱི་སྡོམ་པ་ཕོག །སང་
ཉིན་དཔལ་འཁོར་ཆོས་སྡེའི་མཁན་པོ་སོགས་སེར་སྐྱའི་ཚོགས་མང་པོར་ངོས་འཕྲད་དགོས་ཚུལ་
བཞིན་བྱས། གནམ་གང་ལ་རྗོན་ཀར་རྒྱལ་མཚན་སོགས་བཞི་བཅུ་སྐོར་ལ་བསྙེན་གནས་ཀྱི་སྡོམ་
པ་བྱིན། ལོ་འདི་ནང་དུ་ཆོས་གྲྭ་ཆེན་པོ་འདིས་མཚོན་པའི་གཙང་རོང་གི་དགོན་སྡེ་རིས་སུ་མ་ཕྱེ་
བ་བརྒྱ་ཕྲག་གཅིག་དང་སུམ་ཅུ་ཙམ་ལ་སྤྱི་སྒེར་གྱི་རིམ་གྲོར་དམིགས་སྒྲོལ་ཤེར་ཚེ་གཟུངས་མཛད་
པར་མང་འགྱེད་བསྔོ་རྟེན་རྣམ་གཞག་དང་། འདི་ཁར་ཚོ་བསྡུས་ཚར་མང་པོས་བཀའ་འགྱུར་
གསུང་སྒྲོགས། སྔགས་ཁང་། དབེན་དགོན་སོགས་སུ་ཚེ་ཆོག་དང་ཆོས་སྲུངས་ཀྱི་བསྐང་གསོ།
དར་རྒྱས་སྒྲུབ་སྡེ་དང་རྒོད་ཚང་གཉིས་སུ་མ་ཎི་རིལ་སྒྲུབ། གཞན་ཡང་གངས་ཅན་ཆོས་འཕེལ་
སོགས་དགོན་ཁག་མང་པོར་གསུང་སྒྲོགས་ཟླ་བ་དུ་མར་མཛད་པར་ཞབས་ཏོག་ཡང་དག་
བསྒྲུབས། ཆོས་གྲྭ་འདི་ནས་ལྷུན་རྩེ་ཡེ་ཤེས་ཆོས་འཕེལ། གྲང་མོ་ཆེ་བ་བློ་བཟང་དཔལ་འབྱོར།
ལེགས་བཤད་གླིང་པ་བློ་བཟང་བསྟན་འཛིན། ས་བདེ་ཆེན་པ་བློ་བཟང་སྨོན་ལམ་སོ་སོ་ནས་
རྣམ་འགྲེལ་ལེའུ་བཞིའི་ཐལ་འཕྲེང་གི་རྒྱུགས་དང་། ཞ་ལུ་པ་འཇམ་དཔལ་གྱིས་བུ་སྟོན་རྗེས་
མཛད་པའི་དུས་འཁོར་གྱི་ཆོ་ག་ཆ་ལག་ཚང་བའི་རྒྱུགས། ཕུན་ཚོགས་གླིང་པ་བློ་གྲོས་མཐའ་
ཡས་ཀྱིས་ཕར་ཕྱིན་གྱི་མཐའ་དཔྱོད། ཆོས་འབྱོར་ཡར་འཕེལ་གྱིས་འཇམ་དཔལ་ཞལ་ལུང་།
དགའ་ལྡན་རབ་རྒྱས་པ་རྗེ་དྲུང་བསོད་རྒྱན་གྱིས་ལམ་རིམ་ཆུང་བ། ལྷུན་རྩེ་བ་ཆོས་གྲགས་ཡར་
འཕེལ། སངས་རྒྱས་ཡར་འཕེལ། གསེར་མདོག་ཅན་པ་སྨོན་ལམ་འབྱུང་གནས། ཆོས་འཁོར་
382



ལྷུན་པོ་བ་བྱམས་པ་བཀྲ་ཤིས་དང་། བློ་གྲོས་རྒྱ་མཚོ་སོ་སོ་ནས་བྱམས་ཆོས་སྡེ་ལྔ། དབེན་དགོན་
པ་བློ་བཟང་དར་རྒྱས་དང་དགེ་འདུན་རྒྱལ་མཚན་གྱིས་བདེ་མཆོག་རྩ་རྒྱུད། ཕུན་གླིང་པ་ཆོས་
རྒྱལ་བསྟན་འཛིན་གྱིས་ཕར་ཕྱིན། ཕུན་གླིང་ལུང་རིགས་རྒྱ་མཚོས་དབུ་མ་རྩ་འགྲེལ། ཕུན་
ཚོགས་རྒྱ་མཚོས་མཛོད་རྩ་འགྲེལ་རྣམས་སོ་སོ་ནས་རྒྱུགས་ཡང་དག་བརྗོད་གཙང་རྩོད་པ་བཟང་
བ་བཅས་འདུག་པར་གཟེངས་བསྟོད་དངོས་པོ་གྱ་ནོམ་བསྟབས། དུས་རྣམ་ཀུན་ཏུ་སེར་སྐྱའི་
ཚོགས་མང་པོར་ངོས་འཕྲད་ཆུ་བོའི་རྒྱུན་བཞིན་ཐུགས་འདོད་འཕྲལ་འཕྲལ་བསྒྲུབས། ཟླ་བ་
བཅུ་གཉིས་པའི་ཉེར་གཉིས་ནས་དུས་གཏོར་མཆོད་པ་ཞབས་ཏོག་རྣམས་ཀྱང་སོ་སོར་ཡང་དག་
པས་མཆོད། ཀུན་ལྡན་ཞེས་པ་ལྕགས་ཕོ་བྱི་བའི་ལོ་གསེར་《གསར་》ཐོག་བླ་མ་ཡི་དམ་བསྲུང་
མའི་ཚོགས་ལ་གཏང་རག་མཆོད་གཏོར་དམ་རྫས་སྤྱན་གཟིགས་སོགས་ཟག་མེད་བདེ་བ་ཆེན་
པོའི་རྣམ་རོལ་དུ་དམིགས་ནས་བསྐང་གསོ་བ་རྣམས་དང་ལྷན་ཅིག་ཏུ་ཕུལ། དཔོན་ཚེ་རིང་དོན་
གྲུབ་སོགས་བོད་སོག་སེར་སྐྱའི་ཚོགས་མང་པོར་དགའ་སྟོན་གྱིས་དགྱེས་པར་བྱས། ཚེས་གཉིས་
ལ་གཞུང་ས་ཆེན་པོ་ནས་རིང་དུ་འཚོ་བའི་མཎྜལ་རྟེན་འབྱུང་གི་སྐྱེས་གྱ་ནོམ་པ། འདུས་ཚོགས་
ལ་མང་འགྱེད་བཅས་པས་བསྙེན་བཀུར། ཚེས་གསུམ་གྱི་ཉིན་དཔོན་ཚེ་རིང་དོན་གྲུབ་ཀྱིས་རྗེ་དེ་
ཉིད་ལྟར་བསྟན་འགྲོའི་དཔལ་དུ་ཡུན་རིང་སྡོད་དགོས་ཚུལ་གྱི་གསུང་ནན་དང་མཎྜལ་དངོས་པོ་
བཟང་དགུའི་སྟེར་ཆ་མཛད་པར་རང་ལ་མཐུ་ནུས་གདེངས་ཁེལ་མེད་ཀྱང་དཀོན་མཆོག་ལ་
གསོལ་འདེབས་ཀྱི་ཁས་ལེན་ཙམ་བྱས། ཚེས་ལྔ་ལ་བཀའ་བློན་བཀྲ་ཤིས་རྩེ་པས་རྒྱུ་ལོན་མཛད་
ནས། ཉི་འོད་དུ་སྔགས་གྲྭ་པ་རྣམས་ཀྱིས་རྒྱལ་བ་ཚེ་དཔག་མེད་ཀྱི་ཆོ་གའི་སྒོ་ནས་བཀྲ་ཤིས་རྫས་
བརྒྱད། མཎྜལ། བདོག་པའི་སྐྱེས་བཟང་པོ་དང་། འདུས་སྡེ་མང་འགྱེད་བཅས་པའི་སྒོ་ནས་
རིང་འཚོའི་རྟེན་འབྲེལ་བསྒྲིགས། མི་རིང་བར་སོ་སོར་སློག་ཆ་བསྟབས་ནས་ཐོན་པར་བྱས། སྤྱི་
སྐྱུར་དང་རྒྱལ་བས་ཆོ་འཕྲུལ་ཆེན་པོ་བསྟན་པའི་དུས་ཆེན་སྔར་ལྟར་ཚུགས་ཐོག་མཆོག་གསུམ་ལ་
དངོས་འབྱོར་གྱི་མཆོད་སྤྲིན་བཟང་པོ་སྤྲོས། འདི་ལོ་ཇ་སྤུས་ཤིན་ཏུ་དཀོན་ཡང་འདུས་ཚོགས་སུ་
མང་ཇ་བཟང་མང་གི་ཞབས་ཏོག་བྱུང་ཞིང་སྨོན་ལམ་སོགས་རྣམ་པར་དག་པ་འཕེལ་བ་བྱུང་ཞེས་
གླེང་། མ་ཎི་བས་བསྐུལ་ངོར་སྨོན་ལམ་སྐོར་བ་པ་རྣམས་ལ་རྡོག་ཅལ་ཆེན་མོར་དར་ཡོད་ཀྱི་བྱིན་
རླབས་དགོས་ཚུལ་ལྟར་བྱས། རྔོ་རིག་ཐུ་ཧོང་ཐའི་ཇིའི་དགོངས་པ་ལྟར་གཙང་ཁུལ་མི་སེར་དྲག་
ཞན་མཐའ་དག་ནས་གྲྭ་ཁྲལ་ཉིས་བརྒྱ་སྐོར་གྱི་གཙུག་ཕུད་བྲེགས་ཤིང་། བརྒྱ་ཕྲག་གཅིག་དང་
383



བཅུ་ཕྲག་གསུམ་དགེ་ཚུལ་དུ་བསྒྲུབས། དེའི་སང་ཉིན་འདུས་པ་རྒྱ་མཚོར་སྒྲིགས་འགྲིམས་ཐོག་
གཞུང་ས་ནས་མང་ཇ་བསྔོ་རྟེན་རྣམ་གཞག་བཅས་མཛད། དབོ་ཟླའི་བཅུ་གསུམ་དུས་ཆེན་ཐོག་
འདུས་པ་རྒྱ་མཚོར་གསོལ་ཇ་ཞུ་སྣོད་ལྗོན་དམར་ལས་གྲུབ་པ་བཟོ་བཀོད་ལེགས་པ་བརྒྱད་ཅུ་གྱ་
གཅིག་དང་། ཞལ་བསིལ་འབུལ་སྣོད་ལེགས་པ་ཆ་བཅས་ཕུལ་བའི་ཐོག །མང་ཇ་བསྔོ་རྟེན་
རྣམ་གཞག་འབྲུ་གཤོར་ཁལ་གསུམ་རེ་དང་དུས་ཆེན་གྱི་ཞབས་ཏོག་ཀྱང་སྔར་ལྟར་བསྒྲུབས།
ཕྱོགས་མཐའ་དགོན་པ་ཆེ་ཕྲ་ཚང་མར་ཡང་མང་ཇ་སྦྱོར་ལྔ་རེ་བསྔོ་རྟེན་རྣམ་གཞག ། ཕྱག་
འགྱེད་འབྲུ་ཁལ་རེའི་རྩིས་ཀྱི་དངོས་པོ་ཕུལ། རི་ཁྲོད་ཁག་སོ་སོར་ཟླ་ཆོས་ལ་ཉིན་ལྟར་མང་ཇ་
གསུམ་རེ། འགྱེད་སྨན་ཁ། དངུལ་ཞོ་གསུམ། ཁ་བཏགས་རེ་བཅས་སྔར་བཞིན་བསྙེན་བཀུར།
དེ་ནས་རེ་ཞིག་བར་དགེ་སྦྱོར་ལ་བརྩོན་ཁུལ་གྱིས་མཚམས་ཀྱི་བཅད་རྒྱ་དམ་པར་བྱས།, རྡོ་རིག་
ཧོང་ཐའི་ཇི་ནས་སྡེ་པ་འབྲོང་རྩེ་ནས་ཀྱི་གཞིས་མི་སེར་དང་བཅས་པ་མངའ་ཞབས་སུ་ལེན་
དགོས་ཚུལ་ནན་ཏན་བྱུང་ཡང་། དགེ་འདུན་གྱི་གསོལ་ཕོགས་ཇ་ཚུལ་སྔར་རྒྱུན་འགྲིག་ཙམ་
འདུག་ཅིང་། འདོད་པར་ཚིམ་རྒྱུ་མེད་པས་འཕྲལ་དུ་ལས་བྱེད་དཀའ་བ་ལས་མི་འདུག་སྙམ་
ཆོག་ཤེས་ཀྱི་བློ་ཅུང་ཟད་བསྐྱེད་ནས། སྡེ་སྲིད་དཔོན་ཇའི་སང་རྣམས་ལ་མི་སེར་རྣམས་སྔར་
རྒྱུན་ལས། གསར་གནང་བཀའ་དྲིན་ཆེ་ཡང་རྩ་བ་ནས་མི་ཞུ་བའི་ཞུ་ཡིག་ནན་ཆེ་ངེས་ཤིག་ཕུལ་
བའི་ལན་དུ། སྡེ་སྲིད་དཔོན་ཇའི་སང་རྣམས་ནས་དེ་ལྟར་གསུང་ནན་ཆེ་ཡང་འབྲོང་རྩེ་ནས་
ཚང་མ་ཧོང་ཐའི་ཇི་རང་གི་དགོངས་བཅད་ཡིན་འདུག་པས་ཅིས་ཀྱང་ལེན་དགོས་ཚུལ་ནན་ཆེ་
སྟབས། སླར་ཧོང་ཐའི་ཇིའི་དགོངས་པ་འཚོམས་དོགས་ཟླ་བོ་ནས་ཀྱང་ཟེར་བྱུང་བས་འདོད་པ་
ལྟར་བྱས། ཚེས་བཅོ་ལྔའི་ཉིན་སླེའུ་གཉེར་པ་རྗེ་དྲུང་བློ་བཟང་མགོན་པོས་ངོས་ཀྱི་རིང་འཚོ་ལ་
དམིགས་མ་ཎི་ལག་སྐོར་བརྒྱ་ཕྲག་བརྒལ་བ་གླིང་གཤམ་དུ་སྟར་ལ་བཀོད། འདུས་ཚོགས་སུ་མང་
འགྱེད། ངོས་ལ་རིང་འཚོར་དམིགས་པའི་དངོས་འབུལ་སོགས་མང་བ་བྱུང་བ་དང་བསྟུན་
འཕྲད་མི་མང་པོའི་འདོད་པ་དང་སློག་ཆེ་བསྒྲུབས། ཟླ་བ་གསུམ་པའི་རྒྱལ་བ་དང་པོ་ལ།
འབྲོམ་རྒྱལ་བའི་འབྱུང་གནས་ཀྱི་གདན་ས་ཟུར་པ་གསོ་རིག་མཁས་པ་དགེ་བཤེས་ལགས་ཀྱིས་
དངོས་པོ་བཟང་པོའི་སྟེར་ཆ་འདུས་ཚོགས་ལའང་ཞབས་ཏོག་མཛད། སེར་འབྲས་དགེ་གསུམ་
མངའ་རིས་རྫོང་ཁ་བ་སོགས་ཕྱོགས་འདུས་སོ་གསུམ་ལ་བསྙེན་རྫོགས་ཀྱི་སྡོམ་པ་ཡང་དག་པ་
བྱིན། ཆོས་འཕེལ་ཇའི་སང་སོགས་མང་པོ་འབྱོར་པར་ངོས་འཕྲད་དང་། ཚེས་བཅུ་བཞི་ལ་
384



ཆོས་འཕེལ་ཇའི་སང་གིས་མཎྜལ་དངོས་པོ་གྱ་ནོམ་པ་བཅས་བཏེག་ནས་ཚེའི་རྟེན་འབྲེལ། སང་
ཉིན་སོག་བོད་བརྒྱ་ཕྲག་བརྒལ་བར་བསྙེན་གནས་ཀྱི་སྡོམ་པ་ཕོག་ཅིང་། མངའ་རིས་ཞབས་དྲུང་
གི་སྐུ་སྐྱེ་དང་ཆོས་འཕེལ་ཇའི་སང་སོགས་བརྒྱ་ལྷག་ཙམ་ལ་གྲུབ་རྒྱལ་མ་ལུགས་ཀྱི་ཚེ་དབང་
བཅས་ཆོས་དང་ཟང་ཟིང་གི་སྒོ་ནས་ཐུགས་འདོད་བསྒྲུབས། ཞབས་དྲུང་གི་སྐུ་སྐྱེ་སོགས་ཕྱོགས་
མཐའ་དག་ནས་དོན་གཉེར་ཅན་ཞེ་གཅིག་དགེ་ཚུལ་དུ་བསྒྲུབས། ཉེར་བརྒྱད་ལ་ཁམས་ལྡན་
ཆོས་འཁོར་བ་བཅས་དབུས་གཙང་ནས་གྲྭ་པ་བཅུ་བདུན་བསྙེན་པར་རྫོགས། ས་ག་ཟླ་བའི་ཚེས་
བཅུ་གསུམ་ལ་ཐུབ་ཆི་ཇའི་སང་གིས་མཎྜལ། བདོག་པ་གྱ་ནོམ། འདུས་པའི་ཚོགས་ལ་བསྟི་
སྟང་བཅས་ཚེའི་རྟེན་འབྲེལ་མཛད། ཚེས་བཅོ་ལྔ་ལ་ཐུབ་ཆི་སོགས་བདུན་ཅུ་ལྷག་པར་བསྙེན་
གནས་ཀྱི་སྡོམ་པ་ཕོག །དེ་སྐབས་བདེ་ཡངས་པའི་དགེ་སློང་ཞིག་ལ་འབྲུམ་བུའི་དོགས་པ་བྱུང་
བར་མཛོད་པ་ནས་ཆོས་སྐྱོང་ཆེན་པོར་ཞུས་པ་ཉེ་འཁོར་བཅར་སྡོད་འབྲུམ་པ་མ་ཐར་བ་རྣམས་
གསང་དགོས་དང་། དེ་སྐབས་མཚམས་ཀྱི་བཅད་རྒྱ་བྱས་ཤིང་ཆོས་གྲྭ་འདི་ཁའི་རྒྱབ་རིར་སྒྲ་
དིར་ཀྱང་ཚར་གསུམ་ཙམ་བྱུང་བ་དང་། ཚ་རྟིང་ཁར་ཤར་རིའི་མགོ་ཐོན་ཙམ་ལ་ཉི་མའི་
དབྱིབས་འདྲ་བ་འོད་ཟེར་དང་བཅས་པ་བྱུང་ཚུལ་མི་མང་པོའི་མཐོང་ཐོས་བྱུང་ཞེས་གླེང་བར་སྤྱི་
སྒེར་སོགས་ལ་དམིགས་པའི་དགོན་ཁག་མང་པོར་ཟླ་ཆོས་ཀྱི་བཀའ་འགྱུར་རིན་པོ་ཆེ་གསུང་
སྒྲོགས་བྱས་པར་དགེ་འདུན་ཆིག་སྟོང་ཙམ་ལ་བསྙེན་བཀུར་ཞུས། མཆོད་ཁང་ཆེན་མོའི་ཀ་
དབར་ཡངས་ཤིང་། ཐོག་དཔངས་ཤིན་ཏུ་མཐོ་བ་བཅས་འགན་ཆེ་བས་ཀ་སྒྲོགས་ དང་།
གསེར་ཕིགས་ཀྱི་ཁྲ་སྐྱོར་གྱི་ནང་ཤིང་ཟོམ་པར་ཞིག་གསོས་ཡང་དག་པས་ཞབས་ཏོག་བསྒྲུབས།
ཞ་ལུའི་མཁན་པོ་བྱེད་དགོས་སློབ་དཔོན་ལས་བྱེད་རྣམས་ནས་རྒྱུན་རིང་ཞུ་བ་བྱུང་བར་མ་ཟད།
མཐར་འདུས་ཚོགས་བྱོན་ནས་མགྲིན་གཅིག་གིས་ཨུ་ཚུགས་ཆེ་བའི་ངོ་མ་ལྕོགས་པས་ཁས་ལེན་
ཞུས། །ཚེས་བཅོ་ལྔ་ལ་ཆོས་གྲྭ་འདིས་མཚོན་པའི་རྟེན་གསུམ་གྲགས་ཆེ་འགའ་ཞིག་ལ་སྣ་ལྔའི་
མཆོད་པ་འདུས་ཚོགས་ལ་མང་འགྱེད། བསྔོ་རྟེན་རྣམ་གཞག་སྙན་ཤལ་བཅས་ཕུལ། བཅད་
རྒྱའི་ནང་དུ་དགེ་སྦྱོར་ཡང་ཤིན་ཏུ་འཕེལ་བ་བྱུང་། ཟླ་བ་དྲུག་པའི་ཉེར་གཅིག་གཟའ་སྐར་
ལེགས་པའི་ཉིན་ཐམས་ཅད་མཁྱེན་པ་བུ་སྟོན་རིན་པོ་ཆེའི་གདན་ས་ཆེན་པོར་ངོས་རང་འགྲོ་བདེ་
བ་མ་བྱུང་ཡང་། ཕྱི་ནང་གི་གཏོང་སྒོ་སོགས་ཁུར་ལེན་བྱེད་པར་དཀའ་ཆེན་དར་རྒྱས་ཆོས་
འཕེལ་རྫོང་ལྟ་བྱས་ཤིང་། རྩིས་སྤྲོད་སྐབས་གྲུབ་ཆེན་ག་ཡ་དྷ་རའི་དབང་བུམ་ཞལ་ཕྱེ་བ་དང་།
385



བུ་སྟོན་ཐམས་ཅད་མཁྱེན་པ་ཆེན་པོའི་དུས་ཆེན་དུས་འགྲིག་པ་བྱུང་ཞིང་། དེ་ཉིན་སྔ་དྲོ་ནམ་
མཁའ་ལ་སྤྲིན་ཤིན་ཏུ་སྲབ་པས་ཁྱབ་ཅིང་མི་འགའ་བུམ་ཆུ་ཞལ་ཕྱེ་ན་ཆར་བབ་འོང་ཟེར་ཡང་།
དེ་རིང་ཆར་འབབ་མི་ཐུབ་འདྲ་ཟེར། རི་སྨུག་འདུ་ཁང་དུ་བུམ་ཆུ་ལྷ་ཁང་གི་མདུན་དུ་ཕེབས་ལྷ་
ཁང་གི་སྒོ་ཕྱེ་བ་དང་ཆར་འཕྲན་བུ་བབས། བུམ་ཆུ་འདུ་ཁང་གི་དབུས་སུ་གདན་དྲངས།
ཚོགས་པ་རྣམས་ཀྱིས་ཁྲུས་གསོལ་དང་གསོལ་འདེབས་སོགས་གནང་། བུམ་ཆུ་ཞལ་ཕྱེ་འདུ་ཁང་
རྙིང་པར་རྩིས་སྤྲོད་སྐབས་ངོས་ལ་སྐལ་བ་དང་དགེ་འདུན་རྣམས་ལ་བུམ་ཆུ་འགྱེད་སྐབས། ནམ་
མཁའ་ཤིན་ཏུ་དྭངས་ཤིང་ཉི་མ་ཤིན་ཏུ་གསལ་བ་ལ་ནམ་མཁའ་ནས་ཆར་འབབ་པ་ལྟ་བུའི་འོད་
ཆེམ་ཆེམ། གཙུག་ལག་ཁང་གི་ཕྱི་ནང་ཀུན་ཏུ་འབབ་པ་འདྲ་བ་ལག་པར་མི་མངོན་པ། ས་ལ་
ཡང་མི་མངོན་པ་བར་སྣང་ལ་ཡལ་བ་ཀུན་གྱི་གཟིགས་སྣང་དུ་གྲུབ་པ་བྱུང་འདུག །རྒྱུང་ནས་
སེར་སྐྱའི་རིགས་མང་པོ་ཞིག་གིས་མཐོང་བ་ལ་རི་སྦུག་གི་རྒྱབ་རིའི་རྩེ་ན་སྤྲིན་སྦྲུལ་གྱི་གདེངས་ཀ་
འདྲ་བ་ཉིས་བརྩེགས་ཡོད་པ་དེའི་རྩེ་ལ་འཇའ་ཁ་དོག་སྣ་ལྔ་བའི་ཚོམ་བུ་ལྟ་བུ་ཡོད་པ་མཐོང་བའི་
གླེང་བརྗོད་མང་པོ་བྱས་འདུག །སྤྱིར་བུམ་ཆུ་ལ་ལྗིད་ཆེ་ཆུང་། ཆུ་མཐོ་དམའ། དྭངས་རྙོག་
སོགས་སྣ་ཚོགས་ཡོང་གི་ཡོད་འདུག་ཀྱང་། ད་རེས་ཆུ་ཤིན་ཏུ་དྭངས་པ་སྔ་སོར་པཎ་ཆེན་ཐམས་
ཅད་མཁྱེན་པ་ཆེན་པོས། སྐུ་འབུམ་ཆེན་མོར་གསེར་ཟངས་ཀྱི་གདུགས་ཕུལ། མེ་ཏོག་གི་ཆར་
བབས་《བབ་)སྐབས་བུམ་ཆུ་ད་ལན་ལྟར་བྱུང་། གཞན་ད་རེས་མ་གཏོགས་འདི་འདྲ་མ་བྱུང་
ཟེར་བགྲེས་པ་རེ་གཉིས་གླེང་འདུག །དེ་སྐབས་རྒྱ། མཚོ་ཁ། ཁམས་སོགས་ཀྱི་དམག་ཕོན་
ཤིན་ཏུ་ཆེ་བ་ལྕགས་ར་དཔལ་འབྱོར་དུ་འབྱོར་ཚུལ་ལ་བརྟེན་རྫོན་ཀར་དམག་མི་རྣམས་ཀྱང་
འདམ་ལ་བཏེག་ཡོད་འདུག་ཅིང་། དེ་མཐུན་གཞུང་གི་བཀའ་བློན་ལས་ཚན་པ་རྣམས་ཀྱིས་
གཙོས་དབུས་གཙང་གི་རྟ་རྐང་གི་དམག་རྣམས་ཀྱང་བཏེག་འདུག་པ་བཅས། དངོས་གཞི་དུས་
གཟིར་སྔ་ཕྱི་བར་ཐད་དུ་དཀོན་མཆོག་རིན་པོ་ཆེ་དཔང་པོར་བཞུགས་པའི་ལེགས་ལམ་ལྷག་
བསམ་གང་ཆེ་ཞུས་ཀྱང་། སོ་སོ་ནས་གཟིགས་ཕྱོགས་ཆེ་བས་དོན་མཐོང་མ་བྱུང་ཞིང་། ད་ལན་
ཀྱང་སོ་སོ་ནས་གསན་འཇོག་ཆེ་བའི་དོན་མཐོང་ཨེ་ཡོང་མ་ཤེས་ཀྱང༌། བློས་མ་བཟོད་པའི་བར་
ཆིངས་ལ་འགྲོ་རྩིས་ཀྱི་གྲ་སྒྲིགས་མུར། འདམ་ནས་དཔོན་ཇའི་སང་རྣམས་ཀྱི་མི་སྣ་གསུང་བྲིས་
བཅས་འབྱོར་པས། རྒྱ་དམག་མེད་ཚུལ་བྱུང་བར་དེ་བཞིན་དག་ན་བླ་མ་དཀོན་མཆོག་གི་ཐུགས་
རྗེ་ ཡིན་ པས་ལེགས་ཚུལ་ སོགས་ ཀྱི་ ལན་ འདེབས་ཕུལ་ ཞིང་འགྲོ་བའི་གྲབས་བྱས་ པ་ ཐེན
386.
:



（འཐེན་》། སྟོད་ཕྱོགས་ནས་སྒར་དཔོན་ཁང་ཆེན་ནས་ཀྱིས་ལ་སྟོད་ངམ་རིང་ཡན་ཧ་ལམ་ ་
དབང་དུ་བསྡུས་པར་གཡུལ་གཤོམ་སོགས་མཛད་ན་བསྟན་འགྲོར་གནོད་པས་དེ་རིགས་ཐལ་ཆ་
མེད་པ་དགོས་ལུགས་ཀྱི་ཡི་གེ་རྟེན་སྦྲགས་བཅས་གཅེན་ལུང་གཉེར་པ་དཀའ་ཆེན་བློ་བཟང་དར་
རྒྱས་རྫོང་སྟེ་བྱས། ཁོང་ཚོས་ཀྱང་སྔར་གྱི་བྱེད་བབས་ལོ་རྒྱུས་མང་ཙམ་མཛད་ཀྱང་ལ་སྟོད་ལྷོ་
བྱང་གི་དམག་རྣམས་གྲོ་ཤོད་ཙམ་དུ་འཐེན་རྩིས་ཀྱིས་རེ་ཞིག་གསན་བཞེས་མཛད། དེ་རྗེས་སྨད་
ཕྱོགས་སུ་རྒྱུ་དང་མཚོ་ཁ་སོགས་ཀྱི་དམག་ཕོན་ཆེ་བ་ཡོད་ཚུལ་བྱུང་བར། ངོས་ཤིན་ཏུ་བྲོ་ཚབས་
ཆེ་བས་འཕྲུལ་ཐོན་མ་ཐུབ་པས། མཛོད་པར་འཕྲལ་ཐོན་དགོས་ལུགས་མོལ་ཞིང་། སྔ་མགྱོགས་
སུ་རྒྱུ་དང་མཚོ་ཁ་བ། རྔོན་ཀར་བ་སོ་སོར། བསྟན་འགྲོའི་བདེ་ཐབས་སུ་དགོངས་པའི་ཕན་
ཚུན་འཐབ་འཛིངས་སུ་མ་སོང་བའི་མཐུན་སྦྱོར་གང་གཟབ་དགོས་ལུགས་ཀྱི་ཡི་གེ་སྐྱེལ་བར་ལོ་ཙཱ་
ལྷ་བཙུན་བློ་བཟང་འབྱུང་གནས་འཕྲལ་ཐོན་རྫོང་སྟ་བྱས། དེ་རྗེས་མཛོད་པ་ཡང་འཕྲལ་དུ་འོད་
ཡུག་བརྒྱུད་ཐོན། ཕན་ཚུན་སོ་པ་འཐབ་པ་ལས། གཟིངས་གཞི་ཆེ་བ་མ་བྱུང་བ་ནས་རྔོན་ཀར་
དཔོན་ཇའི་སང་དམག་མི་བཅས་ཚང་མ་གནམ་མཚོ་བརྒྱུད་རྗོན་ཀར་དུ་འབྱོན་པར་ཐག་ཆོད།
བོད་དམག་རྣམས་གྲོལ་བ་བཅས་མཛོད་པ་ཡང་ལམ་བར་ནས་འཁོར། ཟླ་བ་བཅུ་པའི་ཚེས་དྲུག་
ལ་མེར་རྒན་དའི་ཆིང་འཁོར་བཅས་འབྱོར་བས་མཎྜལ་དངོས་པོ། ཚོགས་ཆེན་དུ་མང་འགྱེད།
བསྔོ་རྟེན་རྣམ་གཞག་བཅས་ཞབས་ཏོག་བསྒྲུབས། གོང་མ་རྒྱལ་པོའི་ཅང་ཅུན་ཁག་ནས་མི་སྣ་ཤེ་
ཐར་ཁཱ།་ གོང་ས་ཐམས་ཅད་མཁྱེན་གཟིགས་ཆེན་པོའི་མི་སྣ་སྡེ་པ་གསོལ་དཔོན། མཚོ་སྔོན་
བསྟན་འཛིན་དབང་སོགས་དཔོན་ཁག་གི་མི་སྣ་བཅས་སྔ་གོང་ནས་འབྱོར་བས་ལྷ་ལྡན་དུ་ཡོང་
དགོས་ཚུལ་ནན་བསྐྱེད་བྱུང་བས། གཟུགས་གཞི་གཅོང་ཡང་བཀའ་གྱེན་བཟློག་མ་ནུས་པར།
ཚེས་བདུན་ལ་ཆོས་གྲྭ་ཆེན་པོ་ནས་རྟ་ཁ་བསྒྱུར་བར་གཞིས་རྩེ་རྫོང་བཞུགས་ལས་སྣེ་བ་བཅས་
པས་ཟམ་སྣེ་ཤར་དུ་ཐབ་སྐྱེལ་བྱས། གསེར་མདོག་ཅན་པ་མཁན་སློབ་སོགས་ཀྱིས་རྟ་བསུ། གྲྭ་
ཚོགས་ཀྱིས་སེར་འཕྲེང་བཅས་བཀྲས་གཤོངས་སུ་སེར་སྐྱ་མང་པོར་ངོས་འཕྲད་དང་། གསེར་
མདོག་ཅན་པར་མང་འགྱེད་བཟང་པོ་བྱས། དབེན་གནས་ལས་སྣེ་བ་རྣམས་ནས་རྟ་ཐབ་ཀྱི་བསུ་
བ་སེར་འཕྲེང་གཞས་བྲོ་བཅས་དབེན་ས་ཆོས་ཀྱི་ཕོ་བྲང་དུ་སླེབས། སང་ཉིན་ཚོགས་པ་རྣམས་
ཀྱིས་རིང་འཚོའི་མཎྜལ་སོགས་བསྙེན་བཀུར་ཕུན་སུམ་ཚོགས་པ་དང་། འདུས་ཚོགས་སྐྱེ་བོ་མང་
པོར་ངོས་འཕྲད་ཀྱང་བྱས། མང་ཇ་ཉིན་གང་གསུམ་གྱི་ཐོག་ཆོས་སྲུངས་རྒྱ་མཚོར་བསྐང་གསོ་
387



ཟབ་རྒྱས་སྙན་ཤལ་བསྟན་པ་རྒྱས་པའི་འཕྲིན་ལས་བཅོལ་ཞིང་བསྔོ་རྟེན་རྣམ་གཞག་འགྱེད་གྲྭ་པ་
རེར་དངུལ་ཞོ་ཕྱེད་དོ་རེ། རྒྱུ་སྦུག་སྤུས་ལེགས་ཀྱི་སྦྱོར་འཇགས་བཅས་པས་མཉེས་པར་བསྒྲུབས།
དེ་སྐབས་སྟོད་སྒར་དཔོན་ཁང་ཆེན་ནས་ཀྱིས་ལམ་བར་ལྷན་དུ་བྱོན་ཆོག་པ་དགོས་ཚུལ་གྱི་བང་
ཕྱིན་ཀྱང་འབྱོར། ཁྲོན་པ་ཁར་དབེན་དགོན་པའི་ཐབ་སྐྱེལ་ཐོག་སྒར་དཔོན་ཁང་ཆེན་ནས་
དཔོན་གཡོག་སོགས་སྐྱེ་བོའི་ཚོགས་ཉིས་བརྒྱ་སྐོར་ལ་ངོས་འཕྲད་ཐུགས་བཞེད་བསྐངས། བ་སོ་
ལྷུན་གྲུབ་བདེ་ཆེན་པས་སེར་འཕྲེང་། ལྷུན་རབ་གཉེར་པ་སོགས་ཀྱིས་རྟ་ཐབ་གཞས་བྲོ་བཅས་
བསུས་ཏེ་ལྷན་གཉེར་ཁང་དུ་སླེབས། ཕྱི་ཉིན་ཤེ་ཐར་ཁཱ། སྡེ་པ་གསོལ་དཔོན། མཚོ་སྔོན་
དཔོན་ཁག་གི་མི་སྣ། །བང་ཆེན་ནས་དཔོན་གཡོག །བ་སོ་ལྷུན་གྲུབ་བདེ་ཆེན་པ། བྲག་སྔོན་
རི་ཁྲོད་པ་སོགས་རྒྱ་ཧོར་བོད་མངའ་རིས་བཅས་ཀྱི་སེར་སྐྱ་དུ་མར་ངོས་འཕྲད་དགོས་ཚུལ་
བཏང་། བ་སོ་བྲག་སྔོན་པར་མང་ཇ་འགྱེད་དངུལ་ཞོ་རེ་བཅས་ཕུལ། བྱམས་ཆེན་བླ་སྤྱི། རིན་
སྤུངས་རྫོང་དཔོན་རྣམས་ནས་རྟ་བསུ་དར་འཕྱར་གཞས་བྲོ་དང་བཅས་རྫོང་ཉེ་འདབས་ཀླུ་
སྡིངས་སུ་ཞག་སྡོད་ཐོག །ཁང་ཆེན་ནས། བྱམས་ཆེན་པ་སོགས་མང་པོར་ལག་པའི་འདེགས་
འཇོག་བྱས་ཤིང་། བྱམས་ཆེན་པར་མང་འགྱེད་ཀྱང་ཕུལ། དེ་ནས་རིམ་གྱིས་ངུར་སྒྲིག་པ།
གཡག་སྡེ་སོག་དགོན་པ། གོང་དཀར་བཤད་སྒྲུབ་གླིང་པ། ཆོས་འཁོར་ཡང་རྩེ་བ་སོགས་ཀྱིས་
བསུ་འཕྲེང་དང་། བཀྲ་ཤིས་རྩེར་མཚོ་སྔོན་མེར་རྒན་དྷའི་ཆིང་རྟ་བསུར་འབྱོར་ཞིང་། ཁོང་གི་
ཞབས་ཕྱི་ཞིག་གིས་བྱེད་འཛོལ་ལ་བརྟེན་ཆུ་བསྐྱུར་མཛད་རྩིས་སྲོག་ལ་ཐུག་པར་ཞུ་ངོར་སྲོག་སྦྱིན་
མཛད། ར་བསྟོད་པ། འཕགས་སྡེ་ཚོགས་པ་བཅས་ཆོས་སྡེ་སོ་སོས་སེར་འཕྲེང་དང་ངོས་འཕྲད་
དགོས་ཚུལ་བཅས་ཚང་མར་འཕྲད་ཅིང་མང་འགྱེད་སློག་སོགས་སོ་སོར་བསྒྲུབས། སྟོད་ལུང་
སྒང་དུ་མཚོ་སྔོན་ཁྲི་པ་བསྟན་འཛིན་དབང་། དགའ་ལྡན་ཨེར་ཏེ་ནི་སྦོ་ཤོག་ཐུ་ཅུན་དབང་། བློ་
བཟང་བསྟན་སྐྱོང་སོགས་དཔོན་ཁག་མང་པོ་བསུ་བར་བྱོན། ཕྱི་ཉིན་སྔ་ཆར་ཁལ་ཁ་དོན་གྲུབ་
དབང་སོགས་བསུ་བར་བྱོན་པར་ཇ་གྲལ་ཞུས། ལམ་བར་དུ་གོང་ས་མཆོག་གི་ཡབ་རྗེ་བསོད་
ནམས་དར་རྒྱས། སེར་འབྲས། སྐུ་ཞབས་གྲྭ་ཚང་བ་སོགས་ཀྱི་སློབ་དཔོན་ལས་སྣེ་བ་བཅས་
མང་པོས་བསུ་བ་མཛད། མཚན་ཉིད་གླིང་ཁར་འབྲས་སྤུངས་སྤྱི་སོས་ཐབ་འཛིན་དཀར་སྤྲོ་
བཏེག་ཅིང་། ཚོགས་པས་དབུས་སོག་བོད་ཀྱི་སེར་སྐྱ་དུ་མར་ངོས་འཕྲད་དགོས་ཚུལ་བྱས།
གསོལ་ཚིགས་ཁང་དུ་གཞུང་ས་ཆེན་པོ་ནས་ཐབ་འཛིན་སར་འཇམ་དབྱངས་གོང་མ་རྒྱལ་པོའི་
388



ཞབས་འབྲིང་བ་ཅང་ཅུན་བགྲེས་གཞོན་དང་དཔོན་ཁག་མང་པོ། གཞུང་ནས་དྲུང་འཁོར་སེར་
སྐྱ་སོགས་རྟ་བསུ་བ་ཉིས་སྟོང་བརྒལ་བར་ངོས་འཕྲད་བྱས། གསོལ་ཚིགས་ཐོག་ཕོ་བྲང་ཆེན་པོ་
པོ་ཏ་ལའི་གཟིམ་ཆུང་ཉི་འོད་དུ་གོང་ས་ཐམས་ཅད་མཁྱེན་གཟིགས་ཆེན་པོར་ཞལ་མཇལ་ཐོག་
ཕྱག་དང་དར་འབུལ་རྩིས་ཡིན་ཀྱང་སྔོན་བསུས་ཀྱིས་གོང་ས་རིན་པོ་ཆེ་ནས་ཕྱག་སོགས་མི་
གནང་བ་དགོས་ཚུལ་ནན་ཏན་བྱུང་གཤིས་ངོས་ནས་མཇལ་དར་དང་ཕྱག་ལན་ཐང་ཤད། ཐོག་
མའི་མཇལ་རྟེན་ཚན་གྲངས་གང་གཟབ་ཀྱང་ཕུལ། གདན་ཁྲི་སོགས་བཀུར་སྟི་སྤྱི་དང་མི་འདྲ་
བའི་བདག་རྐྱེན་སྩལ་ཞིང་སྡོད་གནས་ཀྱང་གཟིམ་ཆུང་བདེ་བ་ཅན་དུ་བྱས། ཚེས་བཅུ་དགུ་ལ་
འཇམ་དབྱངས་གོང་མ་ཆེན་པོ་ནས་གསེར་ཡིག་སྐྱེལ་བར་མི་སྣ་བཀའ་འགྱུར་བ་ཏཱ་བླ་མ་བློ་
བཟང་ཚུལ་ཁྲིམས་དང་། ཐུའུ་བཀྭན་ཁོ་ཐོག་ཐུ་གཉིས་དང་ཅང་ཅུན་སོགས་ནས་གསེར་ཡིག་
ཞལ་ཕྱེ་བས། རྒྱ། མཤྩ་བོད་ཀྱི་ཡིག་རིགས་ཡོད་པ་མི་རིགས་སོ་སོ་ནས་བཀླགས་རྗེས་གསེར་
ཡིག་གུས་པ་དང་བཅས་ཏེ་ལག་ཏུ་བླངས། རྟེན་ཆོས་ཀྱང་མཛོད་གོས་ཁྱད་ཐོན་ཡུག་ཆེན་སྣ་
ཚོགས་བཅུ་གཉིས་སྩལ། ཇ་གྲལ་ཐོག་མི་སྣ་ལ་འཇམ་དབྱངས་གོང་མ་ཆེན་པོ་བཙུན་མོ་སྲས་
མངའ་འབངས་དང་བཅས་པའི་འཚམས་འདྲི་བྱས། དེ་ནས་གོང་མའི་སྲས་སོགས་སེར་སྐྱ་མང་
པོའི་འཚམས་འདྲི་རྟེན་མང་བཅས་དང་། ཅང་ཙུན་ནས་གོང་མ་བདག་པོ་ཆེན་པོའི་ཞབས་
བརྟན་ལ་དམིགས་པའི་དངུལ་སྲང་ལྔ་སྟོང་གིས་གཙོས་པའི་བཟང་གོས་ཡུག་སོགས་གོས་དར་གྱི་
ནོམ་པའི་སྟེར་ཆ་གཟབ། ཚེས་ཉི་ཤུ་ནས་གནམ་གང་གི་བར་ལ་རྒྱུད་སྟོད་སྨད། སེར་འབྲས།
དགའ་ལྡན་པ། འོལ་ཁ་ཁུལ་གྱི་རི་ཁྲོད་པ། གཞན་ཡང་མཁར་རྡོ་རི་ཁྲོད་སོགས་ཉེ་སྐོར།
མཉའ་སྡེ་དྲུག་སོགས་ཆོས་སྡེ་རི་ཁྲོད་ཁག་མང་པོ། དབུས་ཚོ་ཆེན། མཚོ་སྔོན་དཔོན་ཁག་
སོགས་སེར་སྐྱའི་ཚོགས་མང་པོར་ཉིན་རེར་ཚར་གསུམ་རེ་ངོས་འཕྲད་ཀྱི་ཐུགས་བཞེད་བསྒྲུབས།
གནམ་གང་ལ་མཚོ་སྔོན་དཔོན་ཁག་མང་པོར་ཡན་ལག་བརྒྱད་པའི་སྡོམ་པ་དགོས་ཚུལ་བཞིན་
ཕུལ། ཟླ་བ་བཅུ་གཅིག་པའི་དགའ་བ་དང་པོར་ཅང་ཅུན་བགྲེས་པར་ཇ་གྲལ་བཅས་རྒྱ་སོག་
ཆིག་སྟོང་ལྷག་པར་ངོས་འཕྲད་དགོས་ཚུལ་བྱས། ཚེས་གཉིས་ལ་ཁལ་རྡོ་རྗེ་དབང་གི་འབུལ་
བསྐུར་བཟང་མང་དང་། མཚོ་སྔོན་ཨེར་ཏེ་ནི་ཨེར་ཁེ་བསྟེན་ཞལ་ནས་མཎྜལ་དངུལ་གོས་དར།
ཇ་སོགས་བཟང་དགུའི་སྟེར་ཆ་མཛད་ནས་རིང་འཚོའི་རྟེན་འབྲེལ་བསྒྲིགས་ཤིང་། ཁོང་རྣམས་
ལ་གྲུབ་ཆེན་མི་ཏྲ་ཛོ་ཀིའི་བཞེད་སྲོལ་ཆག་ལོ་སུམ་པས་བཀྲལ་བའི་ཚེ་འཛིན་དཀར་པོའི་རྗེས་
389



གནང་དགོས་ཚུལ་གྱི་བཞེད་པ་བསྐངས། སང་ཉིན་དགའ་ལྡན་ཁྲི་ཟུར་ལ་ཇ་གྲལ་དང་། རྒྱ་
བོད་ཁམས་སོགས་སྐྱེ་བོ་དུ་མའི་ཚོགས་ཀྱི་འདོད་དོན་ལྟར་འཕྲད། ཚེས་ལྔའི་ཉིན་གཟའ་ལྷག་
པ། སྐར་མ་བྱ་སྦོ། སྦྱོར་བ་ལེགས་པ་དང་བསྟུན་ཉི་མ་རྩེ་ཤར་ལ་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་ཉི་འོད་འཁྱིལ་དུ་གོང་ས་མཆོག་ལ་དགེ་ཚུལ་གྱི་སྡོམ་པ་ཕུལ་ཞིང་། མཚན་སྔར་གྱི་
ཐོག་བློ་བཟང་ཕུལ་ནས་བློ་བཟང་སྐལ་བཟང་རྒྱ་མཚོ་ནས་གསོལ། དགེ་ཚུལ་གྲུབ་པ་དང་།
ལམ་རིམ་ཆེན་མོའི་ལུང་འབུལ་བའི་དབུ་ཚུགས་པར་གསེར་གྱི་མཎྜལ་ཚོམ་བུ་བཀོད་དེ་གནང་།
དེ་ནས་དགའ་སྟོན་བཞུགས་གྲལ་ཐོག །གོང་ས་མཆོག་ནས་དགེ་ཚུལ་གྱི་སྡོམ་པ་བཞེས་པའི་ཡོན་
དུ་དངུལ་སྲང་ཉིས་བརྒྱས་གཙོས་པའི་ཚན་གྲངས་ཉེར་གཅིག་དང་། དགའ་ལྡན་ཁྲི་རིན་པོ་ཆེ།
དཀྱིལ་ཁང་ཞལ་སྔ་ནས། སྐུ་མདུན་སྔགས་རམ་པ། དཀའ་ཆེན་སྨོན་ལམ་རྒྱ་མཚོ་བཅས་ལས་
གྲལ་དུ་འཁོད་པ་རྣམས་ལ་རྣམ་གཞག་དངོས་པོའི་གནང་སྐྱེས་གཟབ། གོང་ས་རིན་པོ་ཆེ་ལ་
ལེགས་སོའི་རྟེན་འབྱུང་དངུལ་གྱི་མཎྜལ། དངུལ་གྱི་བྱ་མ་བུ། གསེར་སོགས་ཀྱིས་གཙོས་པའི་
དགུ་ཚན་བཟང་པོ་ཉེར་གཅིག་ཕུལ། དེ་ནས་སྡོད་གནས་སུ་གསེར་ཡིག་མི་སྣ་ཏཱ་བླ་མ་ཐུའུ་
བཀཱན་ཁོ་ཐོག་ཐུས་དངོས་པོ་བཟང་པོ་བསྟབས་ཤིང་འཕྲད་མི་མང་པོའི་འདོད་དང་བསྟུན།
ཚེས་བཅུ་གསུམ་གྱི་བར་ལ་ཉིན་ལྟར་རྒྱ་སོག་བོད་ཁམས་སེར་སྐྱ་མང་པོའི་ཚོགས་ལ་ངོས་འཕྲད་
ཟམ་མ་ཆད་པ་བྱས། དེ་ཉིན་ཀུན་ཚེ་དབང་ནོར་བུ། ཐའི་ཇི་ལྷ་དབང་རྒྱ་མཚོ་སོགས་སུམ་བརྒྱ་
བརྒལ་བར་ཚེ་རྟ་ཟུང་འབྲེལ་གྱི་རྗེས་གནང་དང་། དགའ་ལྡན་ཨེར་ཏེ་ནི་སྦོ་ཤོག་ཐུ་ཙུན་དབང་
གིས་རིང་འཚོའི་མཎྜལ་སྐྱེས་བཟང་པོ་བསྒྲུབས་ཤིང་ཁོང་རྣམས་ལ་སྐྱེར་སྒང་ལུགས་ཀྱི་དཔལ་རྟ་
མགྲིན་གྱི་རྗེས་གནང་དགོས་ཚུལ་ཕུལ། ཚེས་བཅོ་ལྔ་ལ་གོང་ས་ཐམས་ཅད་མཁྱེན་པ་ཆེན་པོ་
ནས་རྒྱུ་ཡོན་སྦྱོར་བ་གནང་ནས་དུས་རིང་པོར་འཚོ་བའི་ཕྱིར་རྣམ་རྒྱལ་གྲྭ་ཚང་པ་རྣམས་ཀྱིས་རྗེ་
བཙུན་རྣམ་པར་རྒྱལ་མའི་ཆོ་ག་དང་འབྲེལ་བའི་སྒོ་ནས་སྟོན་མོ་གཟབ་རྒྱས་ཐོག ། གྱོན་པ།
ཉེར་སྤྱད། གསེར་དངུལ། གོས་དེར། ཇ་རས་སོགས་ཀྱི་གནང་ཆ། ཉེ་འཁོར་བ་རྣམས་ལ་
ཡང་། དངུལ་གོས་དར་སོགས་ཀྱི་གནང་ཆ་གཟབ་ཅིང་རྒྱ་ཆེ་བས་གཟེངས་བསྟོད་གནང་།
སང་ཉིན་མཚོ་སྔོན་པོ་ཤོག་ཐུ་དྷའི་ཆིང་གིས་མཎྜལ་དངོས་པོ་དཔངས་མཐོ་བཏེག་ནས་ཚེའི་རྟེན་
འབྲེལ་བསྒྲིགས་ཤིང་། དེ་བསྟུན་སེར་སྐྱ་མང་པོར་འཕྲད། འདི་སྐབས་སྔ་ཕྱིར་སྐྱེ་འགྲོ་སྤྱིའི་
ལས་དབང་དུས་གཟིང་ལ་བརྟེན་སེར་འབྲས་དགེ་གསུམ་བཀྲ་ཤིས་ལྷུན་པོ་རྣམས་སུ་ཨོའི་རོད་ཀྱི་
390



གྲྭ་རྒྱུན་ཡོད་པ་རྣམས་དང་།། ངོས་ཀྱི་ཉེ་འཁོར་བ་བཀྲ་ཤིས་རྩེ་པའི་རྗེ་དྲུང་། སྡེ་སྲིད་སྟག་རྩེ་
ནས། བཀའ་བློན་བཀྲ་ཤིས་རྩེ་པ་དང་ཨ་ཆོས་གཉིས་སོགས་སྐྱེ་བོ་དུ་མར་ཅང་ཅུན་རྣམ་གཉིས་
སོགས་རྒྱའི་དམག་དཔོན་རྣམས་ཀྱིས་འཛིན་འཆང་བཏང་བར། སྲོག་སྐྱོན་མེད་པའི་ཚང་མར་
ཁྲོལ་ཆ་དགོས་ལུགས། གོང་ས་རིན་པོ་ཆེ་ནས་སྐུ་ཚབ། ངོས་ནས་ཀྱང་ལོ་ཙཱ་བ་ལྷ་བཙུན་བློ་
བཟང་འབྱུང་གནས་ལ་ཞུ་ཡིག་རྟེན་སྦྲགས་གཟབ་པ་བཅས་ཞུ་ངོར་ཆེད་མངགས་ཀྱིས་ཡང་ཡང་
རྫོང་སྟ་དང་། ངོས་ཀྱིས་ཕྲད་(འཕྲད་》སྐབས་ཀྱང་ཞུ་ནན་གང་ཆེའི་བརྩོན་པ་བྱས་རུང་། སོ་
སོའི་ལས་དབང་བཙན་པོའམ་འཕྲལ་རྐྱེན་ངན་པ་ཇི་ལྟར་རུང་། སྡེ་སྲིད་རིན་པོ་ཆེ། བཀའ་
བློན་གཉིས་སོགས་ལ་ལ་སྲོག་ལས་སྐྱོབ་མ་ཐུབ། རྗེ་དྲུང་དང་གྲྭ་རྒྱུན་བྱིངས་རྒྱ་ཕྱོགས་སུ་ཁྲིད་
ཅིང་། ཐོར་བུ་ཞིག་གོང་ས་རིན་པོ་ཆེ་དང་ངོས་ཀྱི་ངོར་བཏང་ཚུལ་ལས་མེད་པའི་དོན་མཐོང་ཆེ་
བ་མ་བྱུང་བ་ཁོང་ཚོ་སྐུ་དབང་ཆེ་བའི་མཛད་སྤྱོད་ལ་བྱ་ཐབས་གང་གིས་ཀྱང་བཟློག་དཀའ་ཞིང་།
ཁོ་བོ་ནི་གོ་ས་གོག་པའི་ཆེ་རློམ་འདི་ཤིན་ཏུ་ཡི་མུག་པས། སེམས་བློང་བློང་པོར་གྱུར། དེ་དག་
གི་སྐབས་སུ་སྤྱིར་འཁོར་བའི་སྣང་ཚུལ་བཟོད་པར་དཀའ་ཞིང་། སྒོས་དིང་སང་སྙིགས་མ་ལྔ་
བདོའི་གདོན་གྱིས་གཟིར་བའི་འགྲོ་བ་རྣམས་དགྲ་གཉེན་དང་མཐོ་དམན་འགྱུར་ལྡོག །ཉོན་
མོངས་པ་དུག་གསུམ་ཆང་གིས་མྱོས་པས། ངན་འགྲོའི་གཡང་ས་འཇིགས་སུ་རུང་བར་དགའ་
མགུའི་ཟློས་གར་བསྒྱུར་བའི་བླང་དོར་ཕྱིན་ཅི་ལོག་དང་། འགའ་ཞིག་རྒུད་པའི་སྡུག་བསྔལ་གྱི་
མེ་རབ་ཏུ་འབར་བའི་སྤྱོད་ཚུལ་ལ་ཡིད་ལྷག་པར་གདུང་བས་སྨྲས་པ།
༈ ན་མོ་གུ་རུ་མུ་ནི་ཨིནྡྷཱཡ། གསེར་ཞུན་ལྷུན་པོ་མཚན་དཔེའི་དཔལ་འབར་སྐུ། །ཚངས་
དབྱངས་བསྐྲུན་མིན་དྲུག་ཅུའི་དབྱངས་ སྙན་གསུང་། ། ཆོས་ཀུན་མཐའ་དག་ གསལ་བར་
གཟིགས་པའི་ཐུགས། །སྙིགས་དུས་འགྲོ་ལ་གཟིགས་ཤིག་ཤཱཀྱའི་ཏོག །ཡང་དག་ལུང་ལས་རྒྱ་
མཚོ་ཆེའི། །སྟེང་གི་གཉའ་ཤིང་བུ་ག་རུ། །རུས་སྦལ་ལོང་བ་མགྲིན་ཆུད་ལས། །བདེ་འགྲོ་
ཐོབ་པ་ཤིན་ཏུ་དཀོན། །ཐོབ་ཀྱང་སྐལ་དམན་བདག་ཅག་རྣམས། །ཆོས་མིན་མུན་པའི་ཕྱོགས་
འདིར་སྐྱེས། །འདྲེན་མཆོག་ཐུབ་དབང་ཉི་མ་དེ། །ཙ་ར་མ་ནའི་ཕག་ཏུ་གཤེགས། །རྒྱལ་བ་
སྲས་བཅས་སྐྱེས་ཆེན་རྣམས། །རང་རང་ཞིང་དུ་བཏང་སྙོམས་ཤིང་། །ལུང་རྟོགས་ཆོས་ཀྱི་སྒྲོན་
མེ་ཡང་། །བུད་ཤིང་ཟད་པའི་མེ་དང་འདྲ། །ཐོར་མེད་འཁོར་བའི་རྒྱ་མཚོ་ཆེར། །ལས་ངན་
དུག་གསུམ་རྦ་རླབས་འཁྲུག །བཟོད་དཀའི་སྡུག་བསྔལ་ཆུ་སྲིན་གྱིས། །ཡང་ཡང་གཙེས་པ་མ་
391



ལགས་སམ། །མཐོ་རིས་བདག་པོའི་དཔལ་མངའ་བའི། ། ཚངས་དབང་ཁྱབ་འཇུག་ལྷ་ཡི་
གཙོ། །རང་དབང་མ་ཐོབ་དམྱལ་མེས་བསྲེག ། སྲིད་པའི་བདེ་ལ་ཡིད་བརྟན་གང་། །བདེ་
སྐྱིད་མཁོ་དགུའི་འབྱོར་ལྡན་པའི། །རིན་ཆེན་འཁོར་ལོས་བསྒྱུར་རྒྱལ་ཡང་། །མ་ངེས་འཁོར་
བའི་བྲན་དུ་ཁོལ། ། གདེངས་མེད་སྲིད་ལ་ཞེན་པོ་འཁྲུལ། །ཚེ་སྟོད་གཉེན་ནི་དགྲར་ལྡང་
ཞིང་། །འདི་ནང་དགྲ་བོ་ཕྱི་མའི་གཉེན། །སྐད་ཅིག་ཙམ་གྱི་འགྱུར་ལྡོག་མང་། །ཡིད་བརྟན་
མི་རུང་འཁོར་བའི་ཆོས། །སྙིང་གྲོགས་མཛའ་བཤེས་ཡིད་འོང་ཀུན། །ཡུད་ཙམ་བྲལ་བས་སྡུག་
བསྔལ་ན། །གཏན་དུ་སོ་སོར་འབྲལ་བ་འདི། །ཀྱེ་མ་སེམས་ལ་ཤིན་ཏུ་གཅོང་། །ངོ་ཚ་གཏམ་
ངན་སྡིག་སྡུག་རྣམས། །ཁྱད་བསད་སེར་སྣས་བསགས་པའི་ནོར། །ཏིལ་འབྲུ་ཙམ་ཡང་འཁྱེར་
དབང་བྲལ། །སྒྲེན་མོར་འགྲོ་བ་སེམས་ལ་གཙེར། །ཚེ་ལྷག་ལས་རླུང་སྐྱེལ་མས་བདས། །འཆི་
བདག་མུན་པའི་བསུ་མ་མགྱོགས། །འཇིགས་རུང་གཡང་ས་ཆེན་པོ་དེར། །འབྲོས་ཐབས་མེད་
པའི་དུས་ལ་བབ། ། སྔར་བསགས་ལས་ངན་འཆི་ཁར་འགྱོད། ། དགེ་ལ་མ་འབད་ཡི་མུག་
ཅིང་། །ཉེས་ལྟུང་ཁུར་ལྕི་ལྟག་ཁྱེར་ནས། ། གྲོགས་མེད་བར་དོའི་འཕྲང་དེར་འཚེར། །
འཇིགས་རུང་འཆི་བདག་གཤིན་རྗེ་ཡིས། །བཟོད་བཀའི་བཙོན་ཁང་མེ་འབར་བར། །མནར་
མེད་བསྲེགས་པའི་སྡུག་བསྔལ་ཡང་། །ཐར་མེད་ཅི་བྱ་གཏོལ་མེད་གྱུར། ། ཤི་ནས་མེད་དེ་མི་
འགྲོ་བར། ། ཁམས་གསུམ་འཁོར་བ་འདིར་འཁྱམས་ཚེ། །བདེ་འགྲོ་ཐོབ་ཀྱང་སྡུག་བསྔལ་
གྱི། །རང་བཞིན་དག་ལས་མ་འདས་ཤིང་། །བསྟན་བཅོས་བཞི་བརྒྱ་པ་ཉིད་ལས། །མཁས་པ་
རྣམས་ལོ་མཐོ་རིས་ཀྱང་། །དམྱལ་བ་དང་མཚུངས་འཇིགས་བསྐྱེད་འགྱུར། །བདེ་བ་ནམ་ཡང་
མེད་པར་གསུངས། ། གཟོད་ནས་སྲིད་པའི་གཅོང་རོང་འདིར། ། ལས་ངན་སྐྱེ་རྒ་ན་འཆི་
ཡིས། །མགལ་མེའི་འཁོར་ལོ་ལྟར་འཁོར་བས། །སྡུག་བསྔལ་ཤུགས་དྲག་བཟོད་ལགས་སམ། །
འདུས་བྱས་མི་རྟག་སྟོན་ཀའི་སྤྲིན། །རྩོད་དུས་མི་ཚེ་བར་སྣང་གློག །གཉེན་འཁོར་དགའ་
འདུན་ཚོང་འདུས་མགྲོན། །ནོར་རྫས་ལོངས་སྤྱོད་སྦྲང་རྩིར་མཚུངས། ། སྐྱེ་བོ་ལོག་ལྟས་རྒྱུད་
དཀྲུགས་ནས། །ཆགས་སྡང་ངན་སེམས་གཡོ་སྒྱུ་ཅན། །ཆོས་མིན་མི་དགེའི་ལས་ལ་སྤྱོད། །
དམྱལ་བར་ལྟུང་བར་ཐེ་ཚོམ་མེད། ། སྙིགས་དུས་རབ་བྱུང་བདུད་ཀྱིས་བརླམས། ། བློ་ལོག་
འདོད་པས་ཆོས་བསྐྱུངས་ནས། །རྒྱལ་པོ་སྟོབས་འབྱོར་དྲེགས་སོགས་ཀྱི། །ཕོ་ཉ་དག་ལ་མགུ་
ཞིང་འཇུག །ཧོར་གྱི་ཆ་ལུགས་མདའ་མཚོན་ཐོགས། །སྡིག་རྔམས་གཏུམ་པོས་ཕྱོགས་ཀུན་
392



མྱུལ། །ཤ་ཁྲག་ཆང་ལ་དགའ་མགུར་སྤྱོད། །སེམས་ཅན་སྡུག་བསྔལ་དག་ལ་བཀོད། །རིགས་
དྲུག་བཟོད་དཀའི་སྡུག་བསྔལ་ཀུན། །མི་ལུས་རྟེན་ལ་རྫོགས་པར་གནས། །བདེ་སྐྱིད་འཛོམ་
པའི་སེམས་ཅན་དང་། ། ཆོས་བྱེད་ཉིན་སྐར་ཙམ་ལས་དཀོན། །ད་ནི་འཁོར་བའི་ཆོས་ཉིད་
ལ། །སྙིང་པོ་མེད་པར་རྟོགས་གྱུར་ནས། །གཏན་གྱི་འདུན་མ་བསྒྲུབ་རེ་རན། །རན་པར་མ་
ཟད་ཤིན་ཏུ་འགྱུངས། །འཁོར་བ་བཟོད་དཀའི་བཙོན་རྭ་འདྲར། །སྲིད་འབྱོར་འདོད་པའི་བློ་
སྤངས་ནས། ། ངོ་ཚ་ཁྲེལ་ཡོད་འཕགས་པའི་ནོར། ། བསྟེན་ནས་ཐར་པར་བགྲོད་ ཐབས་
མཛོད། །ཉམ་ཐག་འགྲོ་ཀུན་བདག་གི་མས། །གྲངས་མེད་བརྩེ་བས་དྲིན་གྱིས་བསྐྱངས། །
སྡུག་བསྔལ་ཟུག་རྔུས་རྟག་མནར་བ། །བདག་འདྲས་ཕན་པ་བསྒྲུབ་དཀའ་བས། །བླ་མ་རྒྱལ་བ་
སྲས་བཅས་རྣམས། །ཐུགས་བསྐྱེད་དམ་བཅའ་རྗེས་དགོངས་ལ། །ཆེར་སྙིགས་སྐྱབས་མེད་
འགྲོ་རྣམས་ཀྱི། །མགོན་སྐྱབས་མཛོད་ཅིག་བླ་མ་ལྷ། ཞེས་རང་ལོ་ལྔ་བཅུ་ང་བརྒྱད་ཡན་གྱི་ངང་
ཚུལ་བརྗོད་པའི་སྐབས་ཏེ་བཅུ་གཅིག་པའོ། ། ། །
ལེའུ་བཅུ་གཉིས་པ། འགྲོ་བ་རིས་མེད་དབང་ལུང་སྡོམ་ཁྲིམས་ཀྱིས་
བསྟན་པའི་སྒོར་བཙུད་ཅིང་རྒྱལ་དབང་མཆོག་ལ་དགེ་སློང་
གི་སྡོམ་པ་གནང་བ་དང་བསྟན་པའི་འགྲོ་དོན་
རླབས་ཆེན་མཛད་པའི་སྐོར།
༈ དེ་ནས་འཇམ་དབྱངས་གོང་མ་ཆེན་པོ་ནས་ཏཱ་བླ་མ་དང་རྗེར་གོ་ཆི་གཉིས་ཆེད་
མངགས་ཀྱིས་ཡང་བསྐྱར་གསེར་ཡིག་སྐྱེལ་བར་རྫོང་སྟ་གནང་ཞིང་། གཟོས་སྒོ་ཡང་གོང་བཞིན་
བྱས། ཚེས་བཅུ་བདུན་གྱི་ཉིན་སེར་སྐྱའི་ཚོགས་དུ་མ་འདུས་པར་འཕྲད་ཅིང་། མཁས་གྲུབ་
མོན་གྲྭ་པ་ནས་བརྒྱུད་པའི་སྐུ་སྐྱེ་སོགས་དྲུག་ཅུ་རེ་བདུན་ལ་དགེ་བསྙེན་ནས་དགེ་ཚུལ་གྱི་བར་གྱི་
སྡོམ་པ་ཕུལ། ཕྱི་ཉིན་སེར་འབྲས་སོགས་སོ་གསུམ་བསྙེན་རྫོགས་སུ་བསྒྲུབས། སེར་སྐྱ་མང་པོར་
ཡང་ངོས་འཕྲད་དང་། ཚེས་བཅུ་དགུ་ལ་མངའ་རིས་གྲྭ་ཚང་པ་རྣམས་ཀྱིས་རིང་འཚོའི་མཎྜལ་
སྤྱི་སྒེར་གྱི་སྟེར་ཆ་གཟབ་ཅིང་ཁོང་རྣམས་ལ་ཡང་མང་ཇ་སྦྱོར་སྦྲེལ་བསྔོ་རྟེན་རྣམ་གཞག་ཕྱག་
འགྱེད་དངུལ་ཞོ་རེ་ཕུལ། ཉེར་གཅིག་ལ་ཕྱོགས་འདུས་སེར་སྐྱ་དུ་མར་འཕྲད་ཅིང་། ཁྱད་པར་
393



བསྟན་འཛིན་དབང་དང་། བློ་བཟང་བསྟན་སྐྱོང་གཉིས་ཀྱིས་སྐྱེ་བ་ནས་ཚེ་རབས་ཐམས་ཅད་དུ་
སྤུན་དུ་སྐྱེ་བའི་སྨོན་ལམ་འདེབས་པ་དང་། རྗེ་རིན་པོ་ཆེའི་བསྟན་པ་འཛིན་པ་ལ་འདོད་གཅིག་
བྱེད་པའི་དམ་ཚིག་སྲུང་བྱེད་དུ་ཆོས་འབྲེལ་མཉམ་དུ་དགོས་ཚུལ་བྱུང་བར་དཔལ་ལྡན་ས་གསུམ་
མའི་ལུང་བཀླགས། ཉེར་དགུའི་བར་ལ་ཆོས་རྗེ་གནས་ཆུང་སྐུ་རྟེན་པ་སོགས་སེར་སྐྱ་དུ་མར་
ངོས་འཕྲད་ཀྱི་འདོད་པ་བསྒྲུབས། གོང་མའི་གསེར་ཡིག་པ་ཏཱ་བླ་མ་བློ་བཟང་ཚུལ་ཁྲིམས་སོགས་
རྒྱ་བོད་སོག་ཁམས་མོན་པ་སོགས་ཞེ་དྲུག་ལ་བསྙེན་པར་རྫོགས་པའི་དངོས་པོ་སྦྱིན། གོང་ས་
མཆོག་ལའང་ཉིན་རེ་བཞིན་བྱང་ཆུབ་ལམ་རིམ་ཆེན་མོའི་ཆོས་ཐུན་རེ་འབུལ་མུས་ནས། དེ་ཉིན་
བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་དཔའ་བོ་གཅིག་པ་བདུད་ལས་རྣམ་པར་
རྒྱལ་བའི་དབང་གི་སྦྱོར་བ་དང། ཕྱི་ཉིན་དངོས་གཞི་བཤད་པ་རྒྱས་བཤད་བཅས་བཅུ་གསུམ་
མའི་དཀྱིལ་ཆོག་སྟེང་ནས་བཏུས་ཏེ་ཕུལ། རྒྱལ་ཟླའི་ཚེས་གསུམ་ཡན་ལ་འཕྲད་འདོད་མང་པོའི་
འདོད་པ་བསྒྲུབས། འཇམ་དབྱངས་གོང་མ་རྒྱལ་པོ་ནས་ངོས་ཀྱི་ཉེ་འཁོར་བ་ངོ་ཆོད་གཅིག་
གནས་ཚུལ་སྐྱེལ་བར་གཏོང་དགོས་ཚུལ་བཀའ་ནན་ཕེབས་པར། འཚམས་ཞུ་དང་བཅས་རྒྱུད་
འདོན་པ་དཀའ་བཅུ་བློ་བཟང་བཀྲ་ཤིས་རྫོང་ལྟ་བྱས། ཚེས་བརྒྱད་བར་ལ་ཉིན་རེ་བཞིན་ཕྱོགས་
མཐའ་དག་ནས་འདུས་པའི་སེར་སྐྱའི་ཚོགས་དུ་མར་འཕྲད་པའི་འདོད་སྦྱར་ཟམ་མི་འཆད་ཐོག
།བསྟན་འཛིན་དབང་དང་། མེར་རྒན་དྷའི་མིང་དཔོན་གཡོག་ཁ་ཤས་ལ་འཇིགས་བྱེད་བདུད་
ལས་རྣམ་རྒྱལ་གྱི་སྟ་གོན་དབང་བཞི་ཡོངས་རྫོགས་དང་། ཨེར་ཁེ་དྷའི་ཆིང་དཔོན་གཡོག་ལ་
གྲུབ་རྒྱལ་ལུགས་ཀྱི་ཚེ་དབང་། ཨེར་ཏེ་ནི་སྦོ་ཤོག་ཐུ་ལ་སྐྱབས་འགྲོའི་ཁྲིད་ལུང་བཟང་སྤྱོད།
བྱམས་སྨོན། ལྟུང་བཤགས། ཞིང་མཆོག་སྒོ་འབྱེད་སྨོན་ལམ་བཅས་ཀྱི་ལུང་ཕུལ། ཚེས་དགུ་ལ་
ར་བསྟོད་པ་དང་། བཀྲ་ཤིས་ལྗོངས་བླ་གྲྭ་ནས་མཎྜལ་རྟེན་འབྱུང་གི་སྐྱེས་བཏེག་ཅིང་ཚེ་རིང་
བའི་རྟེན་འབྲེལ་མཛད། ཁོང་གཉིས་ལ་མང་འགྱེད་བསྔོ་རྟེན་རྣམ་གཞག་བཅས་ཕུལ། བཀྲ་
ཤིས་ལྗོངས་སྤྲུལ་སྐུར་མཚན་དགོས་ཚུལ་ལ་ཡེ་ཤེས་ཐུབ་བསྟན་རྒྱ་མཚོ་ཞེས་གསོལ། བཀྲ་ཤིས་
ལྗོངས་པ་རྣམས་ལ་ལམ་རིམ་བསྡུས་དོན་གྱི་ལུང་བཀླགས། འདི་གོང་དགའ་ལྡན་དུ་རྗེ་བདག་
ཉིད་ཆེན་པོའི་སྐུ་གདུང་རིན་པོ་ཆེར་སྙན་ཤལ་ལྷ་རྫས་ཟུང་གི་ངོས་ལ་བསྟན་པ་རྒྱས་པའི་སྨོན་
ཚིག་གི་རྩོམ་པ་བྱས་ནས་སྣ་ལྔའི་མཆོད་པ་གཟབ་རྒྱས་དང་། འདུས་པ་རྒྱ་མཚོར་མང་ཇ་ཉིན་
གང་དངུལ་འགྱེད་བསྔོ་རྟེན་རྣམ་གཞག་བཟང་པོ་བཅས་འབུལ་བར་རྫོང་ལྟ་བྱས། ངག་དབང་
394



ཡེ་ཤེས་རྒྱ་མཚོར་སྔ་སོར་རྫོན་ཀར་བའི་དུས་གསོལ་ཆས་སོགས་སྔར་རྒྱུན་ལས་མི་དམན་པ་ཕུལ་
བའི་ལྕགས་སྤོ་རིར་ཟུར་བཞུགས་གནང་བར། ད་ལམ་འཇམ་དབྱངས་གོང་མ་ཆེན་པོ་ནས་རྒྱལ་
ཁབ་ཆེན་པོར་ཕེབས་དགོས་ཚུལ་བྱུང་བའི་ཆིབས་བསྐྱོད་གནང་རྩིས་ཀྱི། ངོས་འཕྲད་དུ་ཕེབས་
བྱུང་བར་སྔ་ཕྱིར་ཕུ་དུད་བླ་ན་མེད་པ་དང་། གཞན་ཡང་ཉེར་མཁོ་སོགས་དངོས་འབུལ་ཡང་
དག་པས་མཉེས་པར་བྱས་ཤིང་། ཞབས་པད་ཡུན་རིང་བརྟན་པ་དང་། བསྟན་འགྲོར་ཕན་
བདེ་རླབས་པོ་ཆེ་འབྱུང་བའི་ཐུགས་བསྐྱེད་སྨོན་པ་བཟང་པོ་དགོས་ཚུལ་སོགས་ཀྱི་སྙན་འདེབས་
ཞུས། ཚེས་བཅུ་གཉིས་བར་ལ་རིམ་པར་ངོས་འཕྲད་སེར་སྐྱ་དུ་མའི་རེ་བ་རྫོགས་པར་བསྐངས།
སང་ཉིན་འཕྱོས་བཀྲ་ཤིས་བདེ་ཆེན་པའི་གྲྭ་རིགས་སོགས་མང་རབ་ལ་ལམ་རིམ་བསྡུས་དོན་གྱི་
ལུང་ཕུལ། ཚེས་བཅུ་བཞི་ལ་རྒྱ་སོག་ཨ་སྤོ་པད་ལིའི་གཅུང་བཞད་བའི་རྡོ་རྗེ་སོགས་ཁ་ཤས་ལ་
མགོན་པོ་བར་གཅོད་ཀུན་སེལ་གྱི་རྗེས་གནང་དགོས་ཚུལ་ལྟར་བྱས། ཕྱི་ཉིན་མེར་རྒན་དྷའི་ཆིང་
གི་དཔོན་མོ་འཁོར་བཅས་ཉི་ཤུ་སྐོར་ལ་བསྙེན་གནས་ཀྱི་སྡོམ་པ་བྱིན། ཚེས་བཅུ་དྲུག་ལ་ཆོས་
འཁོར་རྒྱལ་གྱི་གྲྭ་རིགས་མང་པོར་ཐུབ་དབང་ཞལ་པད་མ་དང་། བློ་བཟང་རྒྱལ་བོ་མའི་ལུང་
དགོས་ཚུལ་བཞིན་བཀླགས། ཚེས་བཅོ་བརྒྱུད་ལ་གོང་ས་རིན་པོ་ཆེར་རྗེ་བཙུན་བླ་མ་ཙོང་ཁ་པ་
ཆེན་པོའི་གསུང་ཐོར་བུ་བའི་ལུང་འབུལ་བའི་དབུ་ཚུགས། ཕྱི་ཉིན་འཕྱོང་རྒྱས་རི་བོ་ཆོས་གླིང་
པ་རྣམས་ཀྱིས་རིང་འཚོའི་མཎྜལ་སྤྱི་སྒོས་ཀྱི་སྟེར་ཆ་ཁོང་རྣམས་ལ་བློ་བཟང་རྒྱལ་བ་མའི་ལུང་
མང་འགྱེད་བཅས་ཆོས་དང་ཟང་ཟིང་གིས་མཉེས་པར་བྱས། ཉེར་གཉིས་ཀྱི་ཉིན་ས་སྐྱ་བདག་པོ་
ཆེན་པོ་ཡུམ་ལྕམ་སྲིང་འཁོར་བཅས་ངོས་འཕྲད་ལ་ཕེབས་པར་གསོལ་ཇ་བཞུགས་གྲལ་ཐོག །
གནང་སྐྱེས་གྱ་ནོམ་བསྟར་ཞིང་ལན་འདེབས་བཟང་པོ་སོགས་གཟོས་སྒོ་གང་ཚེའི་སྒོ་ནས་མཉེས་
པར་བྱས། རྭ་སྒྲེང་བསམ་གཏན་གླིང་པ་རྣམས་ཀྱིས་མཎྜལ་སྐྱེས་བཅས་བཏེག་ནས་དུས་རིང་
པོར་འཚོ་བའི་རྟེན་འབྲེལ་དང་། ཁོང་ཚོར་ཇོ་བོ་ཆེན་པོ་བསྟོད་པ་སུམ་ཅུ་མའི་ལུང་བྱས་ཤིང་
མང་འགྱེད་ཀྱང་བཟང་མང་བསྒྲུབས། ཉེར་གསུམ་ལ་གོང་ས་རིན་པོ་ཆེ་ལ་བ་རི་བརྒྱ་རྩའི་དབུ་
ནས་བཟུང་རྗེས་གནང་དང་ཆ་ལག་རྒྱ་གཞུང་གི་ལུང་འབུལ་བའི་དབུ་ཚུགས་པར་བྱས། འདི་ལོ་
སྔ་ཕྱིར་དབུས་གཙང་གི་དགོན་སྡེ་མང་བོར་མང་ཇ་གསུམ་རེའི་ཐོག །གྲྭ་པ་བཞི་ཁྲི་དགུ་སྟོང་།
ལྔ་བརྒྱ་ལ་ཕྱག་འགྱེད་གོས་དར། དངུལ། གྱོན་པའི་རིགས། རྟ་མཛོ་སོགས་འབྲུར་ཕབ་ཁྱོན་
འབྲུ་ཁལ་དགུ་ཁྲི་དགུ་སྟོང་བསྔོ་རྟེན་རྣམ་གཞག་སོགས་ཀྱིས་བསྙེན་བཀུར་ཡང་དག་བསྒྲུབས་
395



ཤིང་། ཉིན་རེ་བཞིན་ཕྱོགས་མཐའ་དག་ནས་འདུས་པའི་སེར་སྐྱའི་ཚོགས་ཤིན་ཏུ་མང་བར་ངོས་
འཕྲད་ཀྱི་བཞད་《བཞེད་》དོན་བསྒྲུབས། རིམ་གྱིས་ཕྱོགས་མཐའ་དག་ནས་བསྙེན་པར་རྫོགས་
པ་དོན་དུ་གཉེར་བ་ལྔ་བརྒྱ་དང་བཅུ་ཕྲག་བཞི་བརྒལ་བའི་ཐུགས་ཀྱི་བཞེད་པ་བསྒྲུབས་ཤིང་།
གོང་ས་ཐམས་ཅད་མཁྱེན་གཟིགས་ཆེན་པོར་རྗེས་གནང་གང་ལྕོགས་རེ་རིམ་པར་ཕུལ། འཕར་
བ་ཞེས་པ་ལྕགས་མོ་གླང་ལོ་ཚེས་པ་དང་བསྟུན་གཟིམ་ཆུང་བདེ་བ་ཅན་དུ་མགོན་ཁང་པ་རྣམས་
དང་ལྷན་ཅིག་དཔལ་འདོད་ཁམས་ཀྱི་དབང་ཕྱུག་མར་ཚེས་གཏོར་ལེགས་པར་ཕུལ། དེའི་སང་
ཉིན་གཞུང་ས་ཆེན་པོའི་ལོ་གསར་གྱི་དགའ་སྟོན་ཐོག་གོང་ས་ཐམས་ཅད་མཁྱེན་པ་དང་བཅས་
ཚོམས་ཆེན་རྙིང་པར་སྐུ་ཞབས་གྲྭ་ཚང་པ་རྣམས་ཀྱིས་ཆོ་ག་དང་འབྲེལ་བའི་སྒོ་ནས་གོང་ས་རིན་
པོ་ཆེ་དང་ངོས་ལའང་བཀྲ་ཤིས་རྫས་བརྒྱད་ལག་ཏུ་གཏད། ཇ་འདྲེན། དར་ལེན་བྱེད་མི་ཡང་
རིན་ཆེན་རྒྱན་ཆ་བྱེད་མིས་མཛད་ཅིང་སྟོན་མོ་ཡང་གཟབ་ལ་རྒྱ་ཆེ་བ་བཞུགས་གྲལ་སོགས་རྟེན་
འབྲེལ་ཕུན་སུམ་ཚོགས་པ་བྱུང་། སང་ཉིན་གོང་ས་མཆོག་དང་བཅས་དགའ་སྟོན་ནང་ཞུགས་
སྐབས་མཆོད་སྤྲིན་གར་པ་རོལ་ཆ་སོགས་མཆོད་པའི་བྲེ་བྲག་བསམ་གྱིས་མི་ཁྱབ་པས་དཔངས་
བསྟོད་གནང་། ཚེས་བཞིའི་ཉིན་ནས་ཆམ་པས་གཞི་བླངས་པའི་གཟུགས་གཞི་མ་བདེ་རུང་རྒྱལ་
བས་ཆོ་འཕྲུལ་བསྟན་པའི་དུས་ཆེན་སྐབས་ལྷ་ལྡན་སྤྲུལ་པའི་གཙུག་ལག་ཁང་ཆེན་པོར་སྨོན་ལམ་
གྱི་ཚོགས་དབུར། གོང་ས་རིན་པོ་ཆེ་དང་ལྷན་དུ་ཡོང་དགོས་ཚུལ་བླ་དཔོན་ཆོས་སྡེ་ཁག་ནས་
ནན་བསྐྱེད་བྱུང་བར་འགྲོ་རྩིས་ཀྱིས་བཤད་ལུང་སོགས་ཀྱི་དཔེ་ཆར་བལྟ་བ་སོགས་བྱས་ཀྱང་ནད་
བབས་ལྕི་བས་འགྲོ་མ་ཐུབ་ཅིང་།: ཁལ་ཁ་དོན་གྲུབ་དབང་དང་། ཀུན་ཚེ་དབང་ནོར་བུ་སོགས་
དཔོན་ཁ་ཤས་འཚམས་འདྲིར་བྱུང་བ་ངོ་བོ་རྣམས་ལ་ངོས་འཕྲད་ཁྱུག་ཙམ་ཐུགས་བཞེད་
བསྒྲུབས། གོང་ས་རིན་པོ་ཆེ་ནས་རྒྱུན་པར་གསོལ་ཇ་གནང་བ་དང་བསྟུན་མགྲོན་གཉེར་དཀོན་
མཆོག་ལ་འཚམས་འདྲིའི་ཁ་བཏགས་དང་བཅས་གཟུགས་གཞི་དྲག་པ་དང་བསྟུན་སྨོན་ལམ་
ཚོགས་དབུར་ངེས་པར་འགྲོ་དགོས་ཚུལ་བཀའ་ནན་ཤིན་ཏུ་ཆེ་བ་དང་། དེ་མཚུངས་སེར་འབྲས་
ཀྱི་སློབ་དཔོན་རྣམ་པ་སོགས་དང་། ཁང་ཆེན་ནས་སོགས་བཀའ་བློན་རྣམས་ཀྱིས་ཀྱང་ནན་
བསྐྱེད་མཛད་པར། འགྲོ་ཐུབ་ཙམ་བྱུང་ན་བསྟན་འགྲོར་དམིགས་པའི་ཕན་བདེ་བསྒྲུབ་པའི་
སྨོན་ལམ་རྣམ་པར་དག་པ་འདེབས་པ་བཅས་སྐལ་བ་བཟང་སྙམ་པ་བྱུང་ཡང་ནད་བབས་བདེར་
མ་སོང་བས་འགྲོ་ཐུབ་པ་ཞིག་མ་བྱུང་། ཉིན་ལྟར་གོང་ས་ཆེན་པོ་ཆེར་གསོལ་ཇ་ཞུ་བ་དང་
396



བཅས་མགྲོན་གཉེར་ས་ཁུད་པ་འཚམས་ཞུ་དང་དེ་ཁའི་བབ་རྒྱུས་དགོངས་ཁྲོལ་ཞུ་བར་བཏང་།
རིམ་གྱིས་ནད་བབ་ཡང་དུ་སོང་བར་ཨེར་ཏེ་ནི་སྦོ་ཤོག་ཐུས་རིང་འཚོའི་མཎྜལ་ས་ཟླ་ཞོ་བརྒྱ་ཕྲག་
ལྔ་བསྟར་བའི་བཀུར་སྟི་མཛད། དེ་སྐབས་མཛོད་པ་ངོས་ཀྱི་རིམ་གྲོར་དམིགས་པའི་སེར་འབྲས་
དགེ་ལྡན་རྒྱུད་པ། ཉེ་སྐོར་གྱི་རི་ཁྲོད་རྣམས་ལའང་མང་འགྱེད་བཟང་པོས་བསྙེན་བཀུར། དེ་
ནས་རིམ་གྱིས་གཟུགས་གཞིར་དྲག་བསྐྱེད་བྱུང་། ཚེས་བཅུ་དགུའི་ཉིན་སེར་འབྲས་དགེ་གསུམ་
གྱི་སློབ་དཔོན་སྤྱི་གཉེར་སོགས་ཀྱིས་བསྟན་འགྲོའི་དོན་ལ་བསམས་ནས་རེ་ཞིག་པོ་ཏ་ལར་སྡོད་
དགོས་ཚུལ་ནན་བསྐྱེད་མཛད་བྱུང་བར། དེ་ལྟར་ཕན་ཐོགས་དང་གཟུགས་གཞི་བདེ་ཙམ་བྱུང་
ན། ངེད་རང་གི་འདོད་པ་ཡང་དེ་ཁས་འགྲུབ་ཀྱང་། ད་ཆ་ཆུ་མི་འཕྲོད་ཅིང་གཟུགས་གཞི་
གཅོང་བས་འཕྲལ་དུ་འགྲོ་རྩིས་ཞུས་པར། དེས་ན་སླར་ཧོར་ཟླ་དྲུག་བདུན་ཙམ་ལ་ཡོང་དགོས་
ཚུལ་བྱུང་བར་སླར་སྐབས་བསྟུན་བྱུང་ཚེ་ཁས་ལེན་ཙམ་ཞུས། དེ་ཉིན་སྐྱེ་བོ་ཁ་ཤས་ལ་འཕྲད་
འདོད་ཀྱི་འདོད་པ་སྦྱར། ཉེར་གཅིག་གི་ཉིན་འཕན་ཡུལ་སྟོད་གྲྭ་ཚང་དང་། རྩེས་ཐང་ལྔ་
མཆོད་པ་སོ་སོ་ནས་རིང་འཚོའི་མཎྜལ་སྤྱི་སྒེར་གྱི་དངོས་པོ་བཏེག་ཅིང་སློག་ཆ་མང་ཇ་སྦྱོར་སྦྲེལ་
བསྔོ་རྟེན་རྣམ་གཞག་ཕྱག་འགྱེད་གྲྭ་པ་རེར་དངུལ་ཞོ་རེ་བཅས་ཕུལ། དེ་སྐབས་སེར་སྐྱའི་ཚོགས་
ཉིས་སྟོང་ལྷག་ཙམ་ལ་འཕྲད་པའི་འདོད་པ་བསྒྲུབས། སང་ཉིན་རྨེ་རུ་འདུས་ཚོགས་ནས་དུས་
རིང་པོར་གནས་པའི་རྟེན་འབྲེལ་དུ་མཎྜལ་རྟེན་འབྱུང་གི་དངོས་འབུལ་མཛད་པར་མང་ཇ་ལྔ་
ཕྱག་འགྱེད་དངུལ་བསྔོ་རྟེན་རྣམ་གཞག་བཅས་ཕུལ། རྒྱུད་སྨད་ཚོགས་པར་ཡང་བདེ་མཆོག་རྩ་
རྒྱུད་དང་མངོན་རྟོགས་ཀྱི་དབུ་ནས་ཆོས་འབྲེལ་དགོས་ཚུལ་ལྟར་ལུང་ཕུལ་ཞིང་། ཕྱོགས་འདུས་
སེར་སྐྱའི་ཚོགས་ཉིས་སྟོང་ཙམ་ལ་འཕྲད་པའི་འདོད་པ་བསྒྲུབས། ཉེར་གསུམ་གྱི་ཉིན་རྒྱུད་སྟོད་
པ། དགའ་ལྡན་ཁྲི་ཟུར། བྱང་རྩེ་གྲྭ་ཚང་གི་བླ་མ་བཅས་ནས་མཎྜལ་རྟེན་འབྱུང་གི་སྐྱེས་
དཔངས་མཐོ་བ་བཅས་རིང་འཚོའི་རྟེན་འབྲེལ་བསྒྲིགས་ཤིང་ཁོང་རྣམས་ལ་གསང་འདུས་སྨོན་
ལམ་གྱི་ལུང་དང་། ཟང་ཟིང་གིས་མཉེས་པར་བྱས། ཉེར་ལྔ་ལ་གོང་ས་ཐམས་ཅད་མཁྱེན་
གཟིགས་ཆེན་པོར་ཆོས་སྐྱོང་བེག་རྩེ་ལྕམ་སྲིང་གི་རྗེས་གནང་ཕུལ། སང་ཉིན་གཞུང་ས་ཆེན་པོ་
ནས་ཐོན་ཆས་གནང་བ་དང་བསྟུན་གོང་ས་རིན་པོ་ཆེ་དང་ཞལ་འཛོམ་ཐོག་ཁལ་ཁ་དོན་གྲུབ་
དབང་གི་བྲིས་ཐང་འགའ་ལ་མེ་ཏོག་གི་ཆར་ཕབ། སེར་སྐྱའི་ཚོགས་སུམ་སྟོང་བརྒལ་བར་འཕྲད་
ཅིང་སོ་སོའི་སྟེར་ཆ་ཕོན་ཆེ་ཙམ་བྱུང་བ་རྣམས་ཀྱང་གཞུང་ས་ཆེན་པོའི་ཕྱག་མཛོད་དུ་བཏབ།
， 397



གཞུང་ས་ཆེན་པོ་ནས་གྱོན་པ་སོགས་མཁོ་བའི་ཡོ་བྱད་དང་། གདུགས། གསེར་དངུལ། གོས་
དར། སྣམ་བུ། ཇ་སོགས་ཀྱི་གནང་ཆ་གཟབ། ཉེ་འཁོར་བ་རྣམས་ལ་ཡང་གྱོན་པ་སོགས་
གནང་སྦྱིན་གྱ་ནོམ་ལ་སྩལ་ཞིང་སྟོན་མོ་རྒྱས་པའི་སྒོ་ནས་བདག་རྐྱེན་དུས་ནར་མར་གནང་།
ཀུན་ཚེ་དབང་ནོར་བུ་འཁོར་བཅས་ལ་སྒྲོལ་དཀར་དང་། ཁལ་ཁ་ཕྱག་རྡོར་ཛ་སག་འཁོར་
བཅས་ལ་འཇམ་དབྱངས་ཨ་ར་པ་ཙ་ནའི་རྗེས་གནང་དགོས་ཚུལ་ལྟར་བྱས། ཉེར་བདུན་ལ་ཀུན་
ཚེ་དབང་ནོར་བུར་འོད་དཔག་མེད་ལ་བརྟེན་པའི་འཕོ་བའི་ལུང་དང་། ཐོས་བསམ་དར་རྒྱས་
གླིང་པ་རྣམས་ཀྱི་མཎྜལ་སྐྱེས་བཅས་བཏེག་ནས་ཚེ་རིང་པོར་འཚོ་བའི་རྟེན་འབྲེལ་མཛད། ཁོང་
རྣམས་ལ་སློག་ཆ་དང་མང་འགྱེད་བསྒྲུབས། དེ་ཞོར་འཕྲད་འདོད་མང་པོའི་འདོད་པ་ཚིམ་པར་
བྱས། ཉེར་བརྒྱད་ཀྱི་སྔ་ཆར་གཟིམ་ཆུང་བདེ་བ་ཅན་དུ་གོང་ས་ཐམས་ཅད་མཁྱེན་པ་ཕེབས་
ནས་མཇལ་བར། གཟུགས་གཞིར་བཅག་ག་དང་འཕྲལ་དུ་མཇལ་ཞིང་རྗེས་འཛིན་དགོས་ཚུལ་
སོགས་བཀའ་སྩལ་ནན་ཆེ་བཀའ་དྲིན་བསྐྱངས། གོང་ས་རིན་པོ་ཆེར་ཡང་བསྟན་འགྲོ་སྤྱི་དང་བྱེ་
བྲག་གངས་ལྗོངས་བསྟན་འགྲོའི་དཔལ་དུ་ཞབས་པད་བརྟན་ཞིང་། རྗེ་བཙུན་བླ་མ་ཙོང་ཁ་པ་
ཆེན་པོའི་བསྟན་པ་ཆེས་ཆེར་རྒྱས་པའི་དགོངས་ཟབ་དང་། གདུལ་བྱའི་སྣང་ངོར་གསན་སྦྱོང་
སོགས་ལ་ཐུགས་བརྩོན་པ་ཆེན་པོ་གནང་དགོས་ཚུལ་སོགས་ཞིབ་རྒྱས་ཞུས། དེ་ནས་ཚ་རྟིང་ཁར་
ཕོ་བྲང་ཆེན་པོ་པོ་ཏ་ལ་ནས་རྟ་ཁ་བསྒྱུར་བའི་དེ་གོང་རླུང་འཚུབ་ཆེ་ཞིང་ནམ་མཁའ་མི་དྭངས་
པའི་ཡུལ་གཤིས་མི་ལེགས་པ་ཡོད་ཀྱང་དེ་ཉིན་ཉི་མ་མ་ཤར་གོང་ནས་བསེར་བུ་ཞི་ཞིང་ནམ་
མཁར་རྒྱ་མཐིང་བཟང་པོའི་མདོག་ལྟ་བུ་ལ་འཇའ་སྤྲིན་ཤིན་ཏུ་མཛེས་པ་སྣ་ཚོགས་དང་། ལྷག་
པར་འཇའ་སྤྲིན་དཀར་ཤས་ཆེ་བ་ནམ་མཁའི་མཐོངས་སུ་གདུང་ཉིས་གཤིབས་བཀལ་བ་ལྟ་བུ་
ཤར་ནུབ་ཐལ་རྒྱུགས་ཀྱི་སྣེ་མི་མངོན་པ་འགའ་ཞིག་གིས་གཞིབས་ནས་བལྟས་ནས་འཇའ་ཁ་དོག་
སྣ་ལྔའི་མདངས་འཆར་བ་བཅས་ཡ་མཚན་པ་གླེང་། ཡབ་རྗེ་བསོད་ནམས་དར་རྒྱས། དྷའི་
ཆིང་བཱ་དུར་སོགས་གཞུང་ཞབས་འབྲིང་བ་སེར་སྐྱ་དང་། སེར་འབྲས་སློབ་དཔོན་ལས་བྱེད།
རྒྱ་སོག་ཀུན་ཚེ་དབང་ནོར་བུ་སོགས་ར་བ་མང་བཅས་སྐྱིད་ཆུའི་བྱུང་ཁར་ཐབ་འཛིན་སར་ཆིབས་
སྐྱེལ་དུ་བྱོན་པ་མང་པོར་ངོས་ཀྱིས་འཕྲད་ཅིང་། དངོས་པོའི་སྟེར་ཆ་བྱས།, གནོན་འདའ་ཞག་
སར་བསྟན་འཛིན་དབང་དང་། ཨེར་ཏེ་ནི་སྦོ་ཤོག་ཐུ། དྷའི་ཆིང་བཱ་དུར་དཔོན་གཡོག་མང་པོ་
ཡང་བྱོན་པ་དང་བཅས་དེ་ཁུལ་སྐྱེ་བོ་མང་པོར་འཕྲད། དེ་ནས་ཆུ་རབས་《རབ་》ཐོན་ནས་
398



བཀྲ་ཤིས་རྩེར་ཞག་སར་སེར་སྐྱ་མང་པོར་འཕྲད་པའི་འདོད་མཐུན་བྱས། དེ་ནས་རིམ་གྱིས་ཆུ་
ཤུར་རྫོང་ནས་རྟ་བསུ། དར་འཕྱར། གཞས་བྲོ། ཆོས་འཁོར་ཡང་རྩེ་བ། ཆུ་བོ་རི་བ། གོང་
དཀར་ཐོས་པར་རི་བ་རྣམས་ནས་སེར་འཕྲེང་དང་བཅས་སྤྱི་སྒེར་ནས་དངོས་པོའི་སྟེར་ཆ་མཛད་
པར། དགོན་སྡེ་རྣམས་ལ་མང་འགྱེད་དང་། སོ་སོར་སློག་ཆ་དང་འཕྲད་པའི་འདོད་པ་
བསྒྲུབས། རབ་འབྱམས་པ་རིན་ཆེན་དོན་གྲུབ་ཀྱིས་རོང་བྱམས་ཆེན་བྱམས་ཁང་ལ་བྱི་དོར་བྱས་
པར་བརྟེན་ཡོང་དགོས་ཚུལ་བྱུང་བར། བྱམས་ཆེན་པ་རྣམས་ཀྱིས་རྟ་བསུ་སེར་འཕྲེང་གཞས་བྲོ་
དང་བཅས་བྱམས་ཆེན་གཙུག་ལག་ཁང་རྗེ་བཙུན་བྱམས་མགོན་གྱི་སྐུ་བརྙན་རིན་པོ་ཆེའི་དྲུང་དུ་
མཆོད་སྤྲིན་རྒྱ་མཚོ་དང་། ཁ་བཏགས། གོས་སྨན་ཡུག་གི་སྙན་ ཤལ་དང་། དཔལ་རྡོ་རྗེ་
འཇིགས་བྱེད་ཀྱི་སྒོ་ནས་རབ་ཏུ་གནས་པ་བསྡུས་པ་དང་། རྒྱལ་བའི་བསྟན་པ་རིན་པོ་ཆེ་དར་
ཞིང་རྒྱས་པ་དང་། སེམས་ཅན་ལ་ཕན་བདེ་འབྱུང་བའི་སྨོན་ལམ་རླབས་པོ་ཆེ་རྣམ་པར་དག་པ་
བཏབ་སྟེ་ཁོར་ཡུག་ཏུ་མེ་ཏོག་གི་ཆར་ཕབ། སྤྱི་སོ་ནས་རིང་འཚོའི་མཎྜལ། བདོག་པའི་སྐྱེས་
བཟང་པོ་བཅས་བསྙེན་བཀུར་ལེགས་པར་མཛད། དབོ་ཟླའི་ཚེས་དྲུག་ལ་བ་སོ་ལྷུན་གྲུབ་བདེ་
ཆེན་པ་དང་བྲག་སྔོན་རི་ཁྲོད་པ་རྣམས་ཀྱིས་མཆོད་པའི་བྱེ་བྲག་སྣ་ཚོགས་ཐོགས་ཏེ་བསུ་འཕྲེང་
དང་། ལྷན་ཁུལ་མི་སེར་ནས་གཞས་བྲོ་བཅས་གཞིས་ཀ་ལྷུན་གྲུབ་རབ་བརྟན་དུ་སླེབས། ཕྱི་
ཉིན་སེར་སྐྱ་མང་པོར་ངོས་འཕྲད་དགོས་ཚུལ་དང་། ལྷན་སྟག་ཁུལ་གྱི་མི་སེར་ཚང་མར་འབྲུའི་
སྟེར་ཆ་བཅས་པས་ཡིད་ཚིམ་པར་བྱས། སང་ཉིན་དབེན་དགོན་པ་རྣམས་ནས་རྟ་ཐབ་ཀྱི་བསུ་
བ་དང་། དགེ་འདུན་རྣམས་ཀྱིས་སེར་འཕྲེང་རྔ་བརྡུང་དར་འཕྱར་བསངས་འཚུབ་བཅས་
དབེན་ས་ཆོས་ཀྱི་ཕོ་བྲང་དུ་འབྱོར། སང་ཉིན་དགོང་ཇའི་ཚོགས་དབུར་བོས་ནས་སྤྱི་སོ་ནས་བླ་
མ་མཆོད་པའི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ་རྙེད་བཀུར་སྤྱི་སྒེར་ནས་ཚན་
གྲངས་ཀྱི་སྟེར་ཆ་གཟབ། ཚེས་བཅུ་ལ་རྩེ་ཞོལ་གྱི་ཚོགས་པ་ཉིས་བརྒྱ་སྐོར་མི་སེར་བཅས་རབ་
མང་ལ་ཚེ་རྟ་ཟུང་འབྲེལ་གྱི་རྗེས་གནང་དགོས་ཚུལ་དང་། དགེ་འདུན་རྣམས་ལ་མང་འགྱེད་
སློག་ཆ་བཟང་པོས་མཉེས་པར་བྱས། དེ་ནས་དཔོན་དགོན་གཉེར་ལས་ཚན་པ་སོགས་ཀྱིས་རྟ་
ཐབ་ཀྱི་སྐྱེལ་མ་དང་། གུང་ཚིགས་ཐོག་གསེར་མདོག་ཅན་པ་རྣམས་ཀྱིས་ཀྱང་རྟ་བསུ་སེར་
འཕྲེང་དང་། ཤངས་ཁུལ་གྱི་མི་སེར་རྣམས་ནས་གཞས་བྲོ་བཅས་སྐྱ་སེར་མང་པོར་ངོས་འཕྲད་
དང་། གཞན་ཡང་ལམ་བར་གུང་ཚིགས་ཞིག་ས་སོ་སོར་སེར་སྐྱའི་ཚོགས་ལ་ཕྲད་ཅིང་དགོན་
399



ཁག་རྣམས་ལ་མང་ཇ་སྦྱོར་སྦྲེལ་བསྔོ་རྟེན་རྣམ་གཞག་གྲྭ་པ་རེར་རྒྱུ་དངུལ་ཞོ་རེའི་ཕྱག་འགྱེད།
གཞས་བྲོ་པ་དང་སྐྱེ་བོ་སློང་མོ་བའི་རིགས་ལ་སྟེར་ཆ་བཅས་མཐའ་དག་གི་བཞེད་པ་བསྒྲུབས།
དེ་ནས་ཆོས་གྲྭ་ཆེན་པོའི་སློབ་དཔོན་ཆོས་ ཁྲིམས་ལས་ཚན་ཁག་སྐུ་སྐྱེ་རྗེ་དྲུང་སོགས་དང་།
གཞིས་རྩེ་རྫོང་དཔོན་ལས་བྱེད། ཞོལ་གནས་པོ་སོགས་ནས་རྟ་བསུ། ནི་པ་ལ་མཆོད་རྫས་
ཐོགས་པ་མང་པོ་བཅས་ཟམ་སྣེ་ཤར་དུ་ཐབ་འཛིན་སར་ཚང་མར་ཇ་གྲལ་བྱས། ཆོས་གྲྭ་ཆེན་
པོའི་དགེ་འདུན་རྣམས་ཀྱིས་གདུགས། རྒྱལ་མཚན། རོལ་མོ་སོགས་མཆོད་པའི་བྱེ་བྲག་བསམ་
གྱིས་མི་ཁྱབ་པ་ཐོགས་པའི་བསུ་འཕྲེང་དང་། མི་སེར་རྣམས་ཀྱིས་གཞས་བྲོ། དར་འཕྱར་དུང་
འབུད་བཅས་ཏེ་གཟིམ་ཁང་རྒྱལ་མཚན་མཐོན་པོར་འབྱོར། དེ་ཉིན་འདུལ་བ་ལུགས་ཀྱི་ཚེས་
བཅུ་གསུམ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་སྐུ་མཆོད་ཆེན་
མོ་དང་འགྲིག་ཅིང་། གླིང་མཆོད་ཀྱང་ཤིན་ཏུ་བཞེས་པས་རྟེན་འབྲེལ་ཕུན་སུམ་ཚོགས་པ་བྱུང་།
སང་ཉིན་རྗེ་ཞལ་སྔ་ནས་རྣམ་པ། ཆོས་ཁྲིམས་པ་སྔགས་གྲྭའི་ལས་ཚན་བཅས་པས་ལེགས་སོའི་
སྐྱེས་མཛད་པར་ཇ་གྲལ་ཐོག་འཆད་ཉན་འཕེལ་བའི་དྲི་བ་ཞུས། ཚེས་བཅོ་ལྔའི་ཉིན་ནས་བཟུང་
འདར་དར་རྒྱས་གླིང་པ། ཕུན་ཚོགས་གླིང་པ་སོགས་གཙང་ཁུལ་གྱི་རིས་སུ་མ་ཕྱེ་བའི་དགོན་
ཁག་ཆེ་འབྲིང་ཆུང་སོགས་ཧ་ལམ་ནས་རིམ་གྱིས་བླ་སྤྱི་གྲྭ་དམངས་བཅས་ནས་དབུས་འཁོར་གྱི་
འཕྲད་འདོད་བཅས་བྱོན་པར་རིམ་གྱིས་ངོས་འཕྲད་ཞུས་ཤིང་། སྤྱི་འབུལ་རིགས་ཕྱིར་སློག་དང་
སྒེར་གྱི་སྟེར་ཆའི་རིགས་ལ་སློག་ཆ། མང་ཇ་སྦྱོར་སྦྲེལ་ཐོག་གྲྭ་པ་རེར་རྒྱ་དངུལ་ལྷད་མེད་ཞོ་རེ།
བསྔོ་རྟེན་རྣམ་གཞག་གི་བསྙེན་བཀུར་བཅས་བསྒྲུབས། ཚེས་ཉི་ཤུ་ལ་ཁལ་ཁ་དོན་གྲུབ་དབང་
སོགས་དཔོན་ཁག་མང་རབ་བྱོན་པར་མགྲོན་གཉེར་སོགས་ཀྱིས་རྟ་ཐབ་ཀྱི་བསུ་བ་བཅས་འབྱོར་
བར་ངོས་འཕྲད་ཇ་གྲལ་སྣེ་ལེན་གང་དྲག་བྱས། དེ་ནས་རྗེ་བཙུན་དམ་པའི་འཚམས་འདྲི་རྟེན་
སྦྲགས་སྔར་ལྟར་གཟབ་པའི་ཐོག་རྒྱ་ནག་རྒྱ་སེར་སོགས་ཡུལ་གྲུ་འགའ་རེ་ནས་ཐོན་པའི་ཡོ་བྱད་
ངོ་མཚར་བ་དུ་མ་གནང་། དྲི་ཞིམ་ཟླ་བའི་ཚེས་དགུ་ལ་རི་ཁྲོད་ཆེ་ཁ་གསུམ་གྱིས་དབུས་རི་ཁྲོད་
པ་ཚང་མ་ནས་གཟིམ་ཆུང་ཉི་འོད་དུ་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་ཚོགས་
འཁོར་སྟོན་མོ་རྒྱས་པ་མཎྜལ་སྤྱི་སྒེར་ནས་ཚན་གྲངས་བཏེག །ཁོང་རྣམས་ལ་ཡང་གྲུབ་རྒྱལ་མ་
ལུགས་ཀྱི་ཚེ་དབང་ཐུན་མོང་མ་ཡིན་པ་དང་། གྲྭ་པ་རེར་ཁ་བཏགས་སྨན་ཁ་དངུལ་སྲང་རེའི་
ཕྱག་འགྱེད། ལྷ་བྲག་བཙུན་མ་རྣམས་ལ་ཁ་བཏགས་སྨན་ཁ་དངུལ་ཞོ་གསུམ་རེ། སོ་སོའི་སྤྱིའི་
400



ཚན་གྲངས་ཕྱིར་སློག །སྒེར་གྱི་ཚན་གྲངས་ལ་སློག་ཆ་སོགས་ཆོས་དང་ཟང་ཟིང་གི་སྒོ་ནས་
བསྙེན་བཀུར་ཡང་དག་བསྒྲུབས། ཚེས་བཅུ་ལ་དགེ་སློང་དཀོན་མཆོག་རྡོ་རྗེས་རྒྱུ་ཡོན་སྦྱར་ནས།
རི་སུལ་གྱི་སྒོམ་ཆེན་པ་ཚང་མས་བླ་མཆོད་ཀྱི་ཆོ་ག་དང་འབྲེལ་བའི་སྒོ་ནས་མཎྜལ་ཚོགས་འཁོར།
སྟོན་མོ། དངོས་འབུལ་བཟང་པོ་བྱས་ནས་ཚེ་རིང་བའི་རྟེན་འབྲེལ་བསྒྲིགས། དགེ་སློང་ལ་ཡང་
སློག་ཆ་བགྱིས། ཉེར་གཉིས་ལ་གཟའ་སྐུར་སྦྱོར་བ་ལེགས་པ་དང་བསྟུན། ་ཁལ་ཁ་རྗེ་བཙུན་བློ་
བཟང་བསྟན་པའི་རྒྱལ་མཚན་དཔལ་བཟང་པོས་རྒྱུ་ཡོན་གནང་ནས་གསང་སྔགས་རྒྱལ་བ་གྲྭ་
ཚང་པ་རྣམས་ཀྱིས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་ག་དང་འབྲེལ་བའི་སྒོ་ནས་
མཎྜལ་ཚོགས་འཁོར་སྟོན་མོ་གཟབ་རྒྱས་ཐོག །ཚེ་མཐའ་ཡས་ཀྱི་སྣང་བརྙན་བཟོ་བཀོད་ལེགས་
པས་ཐོག་དྲངས་རྟེན་གསུམ།, གསེར་དངུལ་གྱི་མཎྜལ། གོང་མ་ཆེན་པོ་ནས་གནང་བའི་གསེར་
ལྡོང་སྲང་ཉིས་བརྒྱ་ཡོད་པར་རིན་པོ་ཆེ་སྣ་ཚོགས་ཀྱི་ཕྲ་ཚོམ་གྱིས་མཛེས་པ། དངུལ་སྲང་ཆིག་
སྟོང་། གོས་དིང་ཕོན་གླང་རྒྱབ་མ་ཆེ་ལེགས། དིང་ཕོན་ཚོས་གཅིག་གིས་མཚོན་གོས་བཟང་པོ་
ཡུག་རིང་བརྒྱ་ཕྲག །དར་ཚོས་ཁ་སྣ་ལྔ་སྨན་རྙིང་བཅས་བརྒྱ་ཕྲག །མཛོད་བཏགས་ལེགས་པ་
བརྒྱ་ཕྲག་བཅས་བརྒྱ་འབུལ་བསམ་གྱིས་མི་ཁྱབ་པ་དང་། སྔགས་གྲྭ་པ་དང་ཉེ་འཁོར་བ་རྣམས་
ལ་ཡང་བསོད་བཏགས། དངུལ་སྲང་རེ། འདུས་པ་རྒྱ་མཚོར་མང་ཇ་བཀྲས་བཏགས་རེའི་ཕྱག་
འགྱེད་བཅས་ཕུལ་དུ་ཕྱིན་པའི་སྒོ་ནས་ཚེ་རིང་པོར་འཚོ་བའི་རྟེན་འབྲེལ་ལེགས་པར་བསྒྲིག་པ་
གནང་། དེ་སྐབས་ནམ་མཁའ་ཤིན་ཏུ་དྭངས་ཤིང་མེ་ཏོག་གི་ཆར་བབས་པ་ཀུན་གྱི་མཐོང་སྣང་།
མཐུན་པར་ཡ་མཚན་ཆེ་བ་དང་། དེ་ནས་གཏང་རག་བསྐང་གསོའི་སྐབས་སུ་གློ་བུར་དུ་ཆུ་
འཛིན་ལང་ལོང་འཁྲིགས་ནས། དབྱར་སྐྱེས་རྔ་གསང་གི་སྒྲ་ལྡིར་བ་སོགས་རྟེན་འབྲེལ་ཕུན་སུམ་
ཚོགས་པ་བྱུང་ཞེས་གླེང་། དོན་གྲུབ་དབང་ནས་རྗེ་བཙུན་དམ་པའི་བཀའ་གནང་ལ་རྗེ་གོང་
མའི་སྐུ་ཚེ་རིང་ཚད་ཡིན་པ། དེ་ལས་ཀྱང་རིང་བ་བཞུགས་དགོས་ཞེས་བཀའ་བསྒྱུར་བྱུང་བ།
རང་དབང་མ་ཐོབ་ཀྱང་བླ་མ་དཀོན་མཆོག་རིན་པོ་ཆེ་ལ་གསོལ་བ་གང་དྲག་བཏབ་ནས་རིང་
པོར་སྡོད་པའི་འདུན་པ་གང་དྲག་བྱེད་པའི་ཁས་ལེན་བྱས་པས་ཐམས་ཅད་དགའ་སྤྲོའི་རྣམ་པ་
མཛད་དོ། ཟླ་བ་བཞི་པའི་ཚེས་བཅུ་གཉིས་ལ་དོན་གྲུབ་དབང་རང་གིས་ཚོགས་དབུར་བོས་ནས་
རིང་འཚོའི་མཎྜལ་བདོག་པ་བཟང་པོ་འདུས་སྡེར་མང་འགྱེད། བསྔོ་རྟེན་རྣམ་གཞག །ཁོང་
ནས་གསུང་པ་བཞིན་དགེ་འདུན་རྣམས་ལ་ལག་དབང་དུ་གྲགས་པ་བྱས། སང་ཉིན་དགོང་ཇར་



ཁལ་ཁ་དྷ་ལའི་ནོ་མོན་ཁང་གི་ཞབས་དྲུང་བློ་བཟང་དབང་ཆེན་དཔལ་འབར་གྱི་གཉེར་པས་བོས་
ནས་མཎྜལ། གསེར་དངུལ། གོས་དར་སོགས་དངོས་པོ་སྤུས་གཙང་ཕོན་ཆེ་བའི་སྐྱེས་གྱ་ནོམ་
བསྟར། དགེ་འདུན་ལ་ཡང་མང་འགྱེད་མང་པོས་བསྙེན་བཀུར་བསྒྲུབས། ཚེས་བཅུ་བདུན་པ་
དོན་གྲུབ་དབང་དཔོན་གཡོག་ཉིས་བརྒྱ་སྐོར་ལ་ཚེ་དབང་དང་ཐོན་ཆས་ཤིན་ཏུ་གཟབ་ཅིང་།
རྗེ་བཙུན་དམ་པ་ཉིད་ལ་ཞུ་ཡིག་རྟེན་སྦྲགས་བཅས་རྒྱས་པར་ཕུལ་བས་མཉེས་པར་བྱས། ཉེར་
གསུམ་ལ་ཞབས་དྲུང་རྙིང་པའི་སྤྲུལ་སྐུ་བློ་བཟང་དབང་ཆེན་དཔལ་འབར་གྱི་མི་སྣ་ཨ་ཕྱི་ཐུ་དང་
རྒན་ནང་སོང་གྲུབ་རྒྱལ་མ་ལུགས་ཀྱི་ཚེ་དབང་དང་། ཕྱི་ཉིན་ཁོང་གིས་གཙོས་མི་དྲུག་ཅུ་རེ་
གསུམ་ལ་དགེ་བསྙེན་ནས་དགེ་ཚུལ་གྱི་སྡོམ་པའི་བར་ཕོག །ཉེར་བརྒྱད་ལ་ཨ་ཕྱི་ཐུ་དར་རྒན་
ནང་སོ་དང་། འདི་ཁའི་གྲྭ་པ་སེར་འབྲས་སོགས་བཞི་བཅུ་ཞེ་བདུན་ལ་བསྙེན་པར་རྫོགས་པའི་
དངོས་པོ་སྦྱིན། སྣོན་ཟླ་བའི་ཚེས་གཉིས་ལ་འཇམ་དབྱངས་གོང་མ་ཆེན་པོ་ནས་ཚོག་བོན་དྷ་ལ་
དང་། ཆོས་འབྱོར་ཁཱ་ཐའི་ཇི་གཉིས་འབྱོར་བས་གོང་མ་བདག་པོ་ཆེ་ནས་ངོས་ལ་འཚམས་འདྲི་
རྟེན་གནང་དང་། ཚེས་བརྒྱད་ལ་གཞིས་རྩེ་ཚོམས་ཆེན་དུ་གཙང་ཁུལ་ལྷ་སྡེ་མི་སྡེ་ཚང་མའི་སྣེ་མོ་
བ་འཛོམ་ཐོག་གོང་མ་ཆེན་པོའི་བཀར། ངས་བོད་འདིར་བསྟན་པ་ཉི་མ་ཤར་བ་བཞིན་བྱས།
ངོས་ལ་ཡང་བདེ་མོར་སྡོད་ལ་བསྟན་འགྲོའི་ཕན་བདེ་སྔར་ལྟར་བསྒྲུབས། དགེ་འདུན་གྱི་ཚོགས་
རྣམས་ཀྱང་རང་རང་ལུགས་སྲོལ་བཟང་པོ་སྐྱོངས་ལ་རྒྱལ་དང་རྒྱལ་བ་གཉིས་པའི་བསྟན་པ་རྒྱས་
པའི་ཐབས་ལ་འབད། བོད་འབངས་ཐམས་ཅད་ཀྱང་སྐྱིད་པོར་སྡོད་ལ་ཕན་ཚུན་བྱམས་པའི་
སེམས་དང་ལྡན་པའི་སྒོ་ནས་བདེ་བར་གྱིས་ཤིག་པའི་སྤྱི་སྒེར་ཚང་མར་བཀའ་དྲིན་གྱིས་བསྐྱངས་
བའི་བཀའ་བསྒྱུར་མཛད། ཚེས་བཅུ་ལ་གཙང་རོང་གི་བླ་དཔོན་འགའ་རེ་བཅས་སེར་སྐྱའི་
ཚོགས་ཉིས་བརྒྱ་བརྒལ་བར་ངོས་འཕྲོད་ཇ་གྲལ་བྱས། ཚེས་བཅོ་ལྔ་ལ་ཆོས་གྲྭ་འདིས་མཚོན་པའི་
རྟེན་གྲགས་ཆེའི་རིགས་མང་པོར་མཆོད་འབུལ་དགེ་འདུན་གྱི་སྡེ་ལ་མང་སྐོལ་འགྱེད་བཅས་ཀྱིས་
བསྙེན་བཀུར། ལྷུན་རྩེ་བ། སྣར་ཐང་མཁན་སྤྱི་གྲྭ་དམངས་དང་། ནོམ་ཇི་ཐའི་ཇིའི་བླ་མ་
རྣམས་ནས་རིང་འཚོའི་མཎྜལ་རྟེན་འབྱུང་གི་ཚན་གྲངས་སྤྱི་སྒེར་ནས་བཏེག །དགོན་ཁག་
གཉིས་ལ་མང་ཇ་སྦྱོར་སྦྲེལ་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་སོ་སོར་སློག་ཆ་མི་
དམན་པ་བཅས་ཕུལ། ཉེར་ལྔ་ལ་བྱང་པ་སྤང་ཡུལ་བདེ་བ་ཅན་པ་བླ་སྤྱི་ནས་མཎྜལ་བདོག་པ་
བཟང་པོ་བཏེག་ནས་ཚེ་རིང་བའི་རྟེན་འབྲེལ་བསྒྲིགས་ཤིང་། ཁོང་རྣམས་ལ་མང་འགྱེད་དང་
402



སློག་གིས་མཉེས་པར་བྱས། དེ་སྐབས་སྡེ་པ་ཐོན་པ། མེར་རྒན་དྷའི་ཆིང་གི་མི་སྣ། ཏྲེའོ་དཔོན་
སོགས་སེར་སྐྱའི་ཚོགས་དང་འཕྲད། སང་ཉིན་གོང་མ་ཆེན་པོར་སྔར་གྱི་འཚམས་འདྲི་ཚར་
གཉིས་ཀྱི་ལན་དང་གོང་མ་བདག་པོ་ཆེན་པོ་དགུང་ལོ་མཐོར་ཕེབས་ཀྱི་བརྟན་བཞུགས་རྟེན་
འབྲེལ་དུ། རྒྱལ་བ་ཚེ་མཐའ་ཡས་ཀྱི་སྣང་བརྙན་བཀྲ་ཤིས་ལི་མ་ཁྲི་རྒྱབ་ཅན། བཞུགས་སྟན།
སྐུ་སྙེ་ཁ་བཏགས་ཚེ་རིང་སོགས་འབུལ་བ་དང་། སྐུའི་འཚམས་འདྲི་བཅས་པར་སྐུ་གཉེར་ཆེན་
མོ་དཀའ་ཆེན་ཚེ་བརྟན་རྒྱལ་མཚན་འཁོར་བཅས་རྫོང་སྟེ་བྱས། ཉེར་བརྒྱད་ལ་ཞ་ལུ་བླ་སྤྱི་དང་།
སྡིངས་ཆེན་ནས། རྒྱ་ནག་པ་སོགས་ཁ་ཤས་ལ་འཕྲད་ཅིང་། ཞ་ལུ་བ་རྣམས་ལ་མང་འགྱེད་
དངུལ་ཞོ་རེ་ཐོབ་པ་ཕུལ། ཆུ་སྟོད་ཟླ་བའི་མགོར་ཅུང་ཟད་ཕྲོ་བྲོ་》འཚལ་བར་བཅད་རྒྱ་དམ་
པར་བྱས་ཤིང་མཛོད་པ་ནས་དེར་དམིགས་ཀྱི་ཆོས་གྲྭ་འདིས་མཚོན་པའི་དགོན་སྡེ་འཆད་ཉན་
འཕེལ་བ་མང་པོར་མང་ཇ་སྦྱོར་ལྔ་རེར་གདུགས་ཤེར་ཚེ་གཟུངས་གནང་བར་ཡོན་བཟང་པོ་བསྔོ་
རྟེན་རྣམ་གཞག་རྒྱས་པ་དང་། འདི་ཁའི་སྔགས་གྲྭ་པ་དང་དབེན་ས་ཆོས་ཀྱི་ཕོ་བྲང་དུ་ཆོས་
སྲུངས་སྤྱིའི་གསོལ་མཆོད་རྒྱས་པ་ཟླ་སྐོར་བཙུགས་པར་གྲྭ་པ་རེར་དངུལ་ཞོ་ལྔ་རེ་ཐོབ་རྩིས་ཀྱི་
དངོས་པོ་བསྔོ་རྟེན་རྣམ་གཞག་དར་ཚོན་སྣ་ལྔའི་མདའ་དར་བཅས་ཀྱི་བསྙེན་བཀུར། རྒྱུན་བར་
ཆོས་བརྒྱད་གཡེང་བས་འདའ་བར་སོང་ཡང་རྐྱེན་ངན་གྲོགས་བསྐུལ་ལྟ་བུས་རེ་ཞིག་བར་དགེ་
སྦྱོར་ཤིན་ཏུ་འཕེལ་བ་བྱུང་། ཟླ་བ་བདུན་པའི་ཚེས་གསུམ་ལ་འཕགས་པ་ཕྱག་ན་པདྨོའི་གདུང་
གུ་གེ་ཆོས་རྒྱལ་འཁོར་བཅས། མཐོ་ལྡིང་མཁན་པོ། མཚོ་སྔོན་ནས་དགེ་ཚུལ་མ་བློ་བཟང་ཆོས་
མཚོ་དང་། ཕུན་ཚོགས་པད་ལི་སོགས་ཀྱི་འཚམས་འདྲི་བ་རྣམས་འབྱོར་པས་ངོས་འཕྲད་ཇ་གལ་
བྱས། ཕྱིན་ཉིན་ཕྱོགས་འདུས་བསྙེན་རྫོགས་དོན་གཉེར་ཞེ་གསུམ་གྱི་འདོད་པ་ཡོངས་སུ་
བསྐངས། ཚེས་ལྔ་ལ་གངས་ཅན་ཆོས་འཕེལ་བ་བླ་གྲྭ་རྣམས་ཀྱིས་རིང་འཚོའི་མཎྜལ་བདོག་པའི་
ཚན་གྲངས་སྤྱི་སྒེར་ནས་མཛད་ཅིང་ཁོང་རྣམས་ལ་མང་འགྱེད་བཟང་པོ་ཕུལ། སང་ཉིན་མཚོ་
སྔོན་བང་ཕྱིན་རྣམས་ལ་ཚེ་དབང་དགོས་ཚུལ་བཞིན་བྱས། , ཚེས་བདུན་ལ་ལྷ་རྩེ་ཆོས་སྡེ་འོག་
མིན་གླིང་པ་འདུས་སྤྱིས་མཎྜལ་ཚན་གྲངས། ཚོགས་ཆེན་ལ་མང་ཇ་བཅས་ཚེ་རིང་བའི་རྟེན་
འབྲེལ་བསྒྲིགས། ཁོང་རྣམས་ལའང་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་ལུང་དང་སློག་མང་
འགྱེད་བཅས་བསྟབས། ཚེས་བརྒྱད་ལ་གོང་མ་ཆེན་པོའི་ལྷ་སྲས་བཅུ་གཉིས་པའི་འཚམས་འདྲི་
བ་སྐྱེས་བཟང་མང་བཅས་འབྱོར་ཞིང་། དེ་མཐུན་ཀུན་ཚེ་དབང་ནོར་བུའི་ཚ་བོ་བྱམས་པ་
403



བསྐྱབས་བཅས་མང་པོར་གྲུབ་རྒྱལ་ལུགས་ཀྱི་ཚེ་དབང་དགོས་ཚུལ་བཞིན་བསྟར། ཚེས་བཅུ་
གསུམ་ལ་ཆབ་མདོ། དགའ་ལྡན། སེར་འབྲས་པ་སོགས་ཉེར་ལྔ་བསྙེན་པར་རྫོགས། ཚེས་བཅོ་
ལྔ་ལ་ལྷ་སྲས་ཀྱི་ཨ་ཆི་ཡེ་ཤེས་སྐོར་ལ་ཡན་ལག་བརྒྱད་པའི་སྡོམ་པ་ཕོག །གོང་དུ་རིམ་པར་
དབེན་དགོན་པ་རྡོ་རྗེ་རྒྱལ་མཚན་གྱིས་བདེ་མཆོག་རྩ་རྒྱུད། ཆོས་འཁོར་ལྷུན་པོ་བ་བྱམས་པ།
འཇམ་དབྱངས་ཆོས་འཕེལ། ངག་དབང་རྒྱལ་མཚན། གསེར་མདོག་ཅན་པ་དཀའ་ཆེན་
བསམ་གཏན་བཟང་པོ་རྣམས་ཀྱིས་བྱམས་ཆོས་སྡེ་ལྔ། ཕུན་གླིང་བ་ངག་དབང་ལེགས་བཤད་
ཀྱིས་དབུ་མ། ལྷ་རྩེ་བ་ངག་དབང་ཚུལ་ཁྲིམས་ཀྱིས་དབུ་མའི་མཐའ་དཔྱོད། ངག་དབང་ཡེ་
ཤེས་ཀྱིས་ཕར་ཕྱིན་ཐལ་འཕྲེང་། བློ་བཟང་བསྟན་སྒྲོན་གྱིས་དབུ་མ་རྩ་འགྲེལ་དང་ཕར་ཕྱིན།
བློ་བཟང་དགེ་ལེགས་ཀྱིས་མཛོད་རྩ་འགྲེལ། བློ་བཟང་དཔལ་ལྡན་གྱིས་ལམ་རིམ་ཆུང་བ་དང་
དབུ་མ། ངག་དབང་རྒྱ་མཚོས་དབུ་མ་རྩ་འགྲེལ། རབ་འབྱམས་པ་དཀོན་མཆོག་རྒྱལ་མཚན་
གྱིས་དབུ་ཕར་མཛོད་ཀྱི་ཐལ་འཕྲེང་། འབྲོང་རྩེ་བ་ཡེ་ཤེས་བཟོད་པས་རྣམ་འགྲེལ་གྱི་ ཐལ་
འཕྲེང་ལེའུ་བཞིའི་རྒྱུགས་སོ་སོ་ནས་བརྗོད་པ་གཙང་བ་བྱུང་བར་སྟེར་ཆ་བཟང་པོས་ཡིད་ལྷག་
པར་མགུ་བར་བྱས། ཟླ་བ་བརྒྱད་པའི་ཚེས་གཉིས་ཀྱི་བར་ལ་རྗེ་བཙུན་རྣམ་པར་རྒྱལ་མའི་སྒོམ་
བཟླས་ལ་བརྩོན་པར་བྱས་ཤིང་། དེ་ཉིན་ཆོས་གྲྭ་འདི་ཁ་དང་། གངས་ཅན་ཆོས་འཕེལ་བ།
མངའ་རིས་གྲྭ་རྒྱུན་སོགས་བརྒྱ་ཕྲག་གཅིག་དང་བཅོ་བརྒྱད་དགེ་ཚུལ་དུ་བསྒྲུབས། ཚེས་བརྒྱད་
ལ་མཚན་སྒྲོགས་མཁན་སྤྱི་ཚོགས་ཀྱིས་རིང་འཚོའི་མཎྜལ་རྟེན་གསུམ་གྱིས་གཙོས་པའི་བདོག་པ།
འདུས་ཚོགས་སུ་བསྙེན་བཀུར་བཅས་མཛད། ཁོང་ཚོར་ཡང་ཆོས་དང་མང་འགྱེད་གྱི་བསྙེན་
བཀུར་བསྟར། ཚེས་བཅོ་ལྔ་ལ་འདི་ཁའི་སློབ་དཔོན་ལས་བྱེད་རྣམས་ལ་ཆོས་སྟོན་དང་། དགེ་
སྐོས་རྙིང་པར་སྟེར་ཆ། སྔགས་གྲྭ་ཆོས་ཁྲིམས་རྙིང་པར་སློག་ཆ་བཅས་བསྟབས། དེ་ཉིན་སྲད་
རྒྱུད་པ། གངས་ཅན་ཆོས་འཕེལ་བ། གཞན་མ་འགའ་བཅས་པར་ངོས་འཕྲད་བྱས། ཞ་ལུ་བ་
རྣམས་ནས་གདན་ས་ཁ་འཛིན་སྔར་མུས་ལྟར་བྱེད་དགོས་ཚུལ་ནན་བསྐྱེད་ཐབས་དུ་མའི་སྒོ་ནས་
མཛད་བྱུང་ཡང་། གདན་ས་འགངས་ཆེ་ཞིང་རང་ངོས་ཀྱང་གཟུགས་གཞི་གཅོང་བས་འཛིན་
དཀའ་བ་བཅས་ལ་རྒྱུར་ཕན་སླེབ་ཆེ་བ་མ་བྱུང་དོགས་རྩིས་འབུལ་བྱས། དགེ་འདུན་རྣམས་ལ་
ཡང་མང་འགྱེད་ཀྱི་ཐོག །སྤྱི་སོར་སྦུག་སིལ་ལེགས་པ་ཆ་གསུམ། གོས་ཡུག་ཟུང་། ཁ་བཏགས་
བཅས་པའི་སྦྱོར་འཇགས་ཀྱང་བྱས། ཁྲུམས་ཟླ་བ་རྟིང་མའི་མགོར། གང་མོ་ཆེ་བ་གཞིས་བྱེས་
404



ནས་མཎྜལ་རྟེན་འབྱུང་གི་ཚན་གྲངས། བླ་སྤྱི་སོ་སོས་འདུས་ཚོགས་སུ་བསྙེན་བཀུར་བསྟབས་ཏེ་
རིང་དུ་འཚོ་བའི་རྟེན་འབྲེལ་མཛད། ཁོང་རྣམ་པ་སོགས་མང་པོར་པཎ་ཆེན་བློ་བཟང་ཆོས་ཀྱི་
རྒྱལ་མཚན་གྱིས་མཛད་པའི་སྨན་བླའི་མདོ་ཆོག་གི་ལུང་དང་མང་འགྱེད། སོ་སོའི་ཚན་གྲངས་ཀྱི་
སློག་ཆ་བྱས། ཉེར་བཞི་ལ་སྲིད་རིན་ཆེན་རྩེའི་ཡུམ་སྲས་འཁོར་བཅས་དང་། གངས་ཅན་
མཁན་པོ་སོགས་ཕྱོགས་འདུས་བརྒྱ་ཕྲག་ཙམ་ལ་ངོས་འཕྲད་ཇ་གྲལ་བཏང་། སང་ཉིན་ ཤར་
ཕྱོགས་གོང་མ་ཆེན་པོ་ནས་ཆེད་མངགས་ཀྱིས། ཏཱ་བླ་མ་བཀའ་བཅུ་ཤེས་རབ་དར་རྒྱས་དང་
རྔན་གོ་ཆི་རྒྱ་མཚོ་གཉིས་རྫོང་སྟ་གནང་བར་མགྲོན་གཉེར་སོགས་ཀྱིས་རྟ་ཐབ་ཀྱི་བསུ་བ་སྣེ་ལེན་
དང་། ངོས་འཕྲད་ཐོག་གོང་མ་ཆེན་པོའི་ གསེར་ཡིག་རྟེན་མཛོད་བཏགས། དངུལ་ལྡོང་།
ཕོར་པ། བྱ་མ་བུམ། མཛོད་གོས་སྤུས་ཐོན་ཚོས་ཁ་སྣ་ཚོགས་ཡུག་གཉིས་ལྷག་བཅུ་བཀའ་དྲིན་
བསྐྱངས་ཤིང་། མི་སྣ་ནས་ཀྱང་རྒྱ་ཟོག་གི་དངོས་པོ་དཔངས་མཐོ། དེ་མཐུན་འདི་ཁ་ནས་
འཚམས་ཞུར་རྫོང་ལྟ་བྱས་པའི་རྒྱུད་འདོན་པ་བློ་བཟང་བཀྲ་ཤིས་དང་མཚོ་སྔོན་དཔོན་ཁག་མང་
པོའི་འཚམས་འདྲི་བསྔོ་རྟེན་སོགས་སྐྱེལ་མི་དང་བཅས་པར་འཕྲད་ནས་ཇ་གྲལ་བྱས། གནམ་
གང་ལ་བང་ཕྱིན་འགའ་ཞིག་ལ་བསྙེན་གནས་ཀྱི་སྡོམ་པ་བྱིན། རིམ་གྱིས་འདི་ཁའི་གྲྭ་པ།
མཚན་སྒྲོགས་པ། ཤེལ་ཆོས་པ། ཏཱ་བླ་མ་སོགས་བཅུ་ཕྲག་དགུ་དང་ལྔར་བསྙེན་པར་རྫོགས་
པའི་དངོས་པོ་ཡང་དག་པར་བྱིན། ཟླ་བ་དགུ་པའི་ཚེས་ལྔ་ལ། གོང་མ་ཆེན་པོའི་མགྲོན་གཉེར་
བཀྲ་ཤིས་ཁཱ་གི་འདོད་པ་ལྟར། ཏཱ་བླ་མ་དང་རྗེར་གོ་ཆིས་གདུས་《འདུས་》པའི་ཚོགས་སུ་བོས་
ཏེ་མཎྜལ་རྟེན་འབྱུང་གི་སྐྱེས་གྱ་ནོམ། མང་ཇ་སྦྱོར་སྦྲེལ། གྲྭ་པ་རེར་དངུལ་ཞོ་རེ། སྨན་ཁ་རེ་
གཅས་ཀྱིས་བསྙེན་བཀུར་ཞིང་རིང་འཚོའི་རྟེན་འབྲེལ་མཛད། ཚེས་བདུན་ལ་ཏཱ་བླ་མ་སོགས་ཉི་
ཤུ་རྩ་ལྔ་ལ་བཅོམ་ལྡན་འདས་ཐུབ་པ་དམ་ཚིག་གསུམ་བཀོད་རྒྱལ་པོའི་དབང་གི་ཉེར་བསྡོགས་
དང་། ཕྱི་ཉིན་དངོས་གཞི་དགོས་ཚུལ་བྱས། ཏཱ་བླ་མས་ལྕང་སྐྱ་ཞབས་དྲུང་གི་སྤྲུལ་སྐུར་བརྟན་
བཞུགས་འདོད་གསོལ་ཚིགས་བཅད་རྩོམ་པ་དགོས་ཚུལ་བཞིན་བསྟར། ཚེས་བརྒྱད་རྟིང་མའི་
སྔ་ཆར་མཚོ་སྔོན་གྱི་མི་སྣ་བཅུ་ཕྲག་ཙམ་ལ་བསྙེན་གནས་ཀྱི་སྡོམ་པ་དང་། ཏཱ་བླ་མ་སོགས་བརྒྱ་
ལ་ཉེ་བར་འདོད་ཆོས་གྲུབ་རྒྱལ་མ་ལུགས་ཀྱི་ཚེ་དབང་དང་ཐོན་ཆས་བྱས་ཤིང་། གོང་མ་ཆེན་པོ།
ལྷ་སྲས་སོ་སོ། མགྲོན་གཉེར་བཀྲ་ཤིས་ཁཱ་སོགས་དཔོན་འབངས་མང་པོའི་བསྐུར་མོ་རྣམས་ལ་
ལན་བཟང་པོ་བསྒྲུབས། ཚེས་བཅུ་གཉིས་ལ་ཨེར་ཏེ་ནི་སྦོ་ཤོག་ཐུ་བསྟེན་ཞལ་འཁོར་བཅས་
405



འབྱོར་བས་ངོས་ཀྱི་འཕྲད། སང་ཉིན་ཕྱོགས་འདུས་སུམ་ཅུ་དགེ་ཚུལ་དུ་བསྒྲུབས། སྔགས་ཟུར་
ཞལ་སྔ་ནས་དགེ་ལེགས་རབ་རྒྱས་ཀྱིས་སྔགས་གྲྭའི་གཙུག་ལག་ཁང་གི་ཡང་ཐོག་ཏུ་གཉྫིར་གསར་
བཞེངས་དགོས་ཚུལ་གྱི་ཞལ་འདེབས་སུ་སྤུ་ཧར་དགུ་བཅུ་སྐོར་ཕུལ་བ་བཅས་ལྗོན་དམར་མཁར་
རྒྱའི་ཁལ་བརྒྱད་ཅུ་གྱ་བརྒྱད་ཉག་བཅོ་ལྔ། གསེར་སྦྱངས་བཙོ་མ་མགུར་ཞོ་བརྒྱ་ཕྲག་ལྔ་དང་
དྲུག་ཅུ་རེ་བརྒྱད་ལས་གྲུབ་པའི་གཉྫིར་བཟོ་བཀོད་ལེགས་པ་ཕུལ། ཚེས་བཅུ་དྲུག་ལ་ཨེར་ཏེ་ནི་
སྦོ་ཤོག་ཐུས་ཚོགས་ཆེན་དུ་ཡོང་དགོས་ཚུལ་བཞིན་མང་ཇ་དགོང་ཇའི་ཐོག་མཎྜལ། རི་སྐྱེས་ཞོ་
བརྒྱ་ཕྲག་གཉིས་དང་། ཇ་སྦག་བརྒྱ། གོས་དར་སྣ་ཚོགས་བཅས་བཏག །ཞབས་ཕྱི་རྣམས་
ནས་ཀྱང་རང་རང་གི་འབྱོར་ཚོགས་དང་བསྟུན་པའི་སྟེར་ཆ། དགེ་འདུན་ལ་མང་འགྱེད་དང་
བཅས་པའི་སྒོ་ནས་དུས་རིང་པོར་འཚོ་བའི་རྟེན་འབྲེལ་ལེགས་པར་བསྒྲིགས། དེ་ནས་གཟུགས་
གཞི་གཅོང་སྟབས་འཕྲོད་རྟེན་དུ་རྟ་ནག་འབུ་རུ་ཆུ་ཚན་ལ་ཚེས་བཅུ་བདུན་ལ་རྟ་ཁ་བསྒྱུར་བར།
གཞིས་རྩེ་རྫོང་དཔོན་ལས་བྱེད། ཨེར་ཏེ་ནི་སྦོ་ཤོག་ཐུ་བཅས་པས་ཆིབས་སྐྱེལ། རྫོང་ནས་དར་
འཕྱར་དུང་འབུད་དང་། རྔ་མོན་ཁར་ཐབ་སྐྱེལ་སར། མཚོ་སྔོན་ནས་བྱང་རྩེ་མཁན་པོའི་
འཚམས་འདྲི་བ་དང་བཅས་ཆིབས་སྐྱེལ་པ་རྣམས་ལ་འཕྲད་ཅིང་། ་ སྐྱེལ་མི་རྣམས་ལ་ཚན་གྲངས་
བྱས། ཕག་གྲོང་བ་རྣམས་ནས་རྟ་ཐབ་ཀྱི་བསུ་བ་གཞས་བྲོ་བཅས་བཀྲ་ཤིས་སྒང་གྲུ་ཁར་དེ་ཁུལ་
མི་སེར་བཅས་སྐྱེ་བོའི་ཚོགས་པ་ངོས་འཕྲད་དགོས་ཚུལ་ལྟར་བྱས། རྫོང་ནུབ་ན་ཁར་གུང་ཚིགས་
སར། ། མདངས་ཆེན། ཇོ་རྫོང་བླ་སྤྱི། གདོང་དཀར་གཉེར་པ་སོགས་ཀྱིས་རྟ་བསུ། དགོན་
ཁག་ནས་སེར་འཕྲེང་། དེ་ཁུལ་མི་སེར་ནས་གཞས་བྲོ་བཅས་བྱུང་། སེར་སྐྱའི་ཚོགས་སུམ་སྟོང་
ཙམ་ལ་ངོས་འཕྲད་དགོས་ཚུལ་བཞིན་བགྱིས། དེ་ནས་རིམ་གྱིས། དགོན་པ་གློ་སྦུག་ །སྡེ་པ་ཇོ་
རྫོང་ནས་ཀྱིས་རྟ་བསུ་བཅས་བཀྲ་ཤིས་གཤོངས་སུ་ཞིག་སར་ཇོ་རྫོང་ནས་ཀྱིས་ཤེས་རབ་ཀྱི་ཕ་
རོལ་ཏུ་ཕྱིན་པ་ཡུམ་པོ་ཏི་བཅུ་དྲུག་གསར་བཞེངས་ལ་རབ་ཏུ་གནས་པའི་མེ་ཏོག་གི་ཆར་ཕབ།
དེ་ནས་ཡང་ཡུལ་བདེ་བ་ཅན་པ། བྱ་བྲལ་རི་ཁྲོད་པ། རི་ཁུད་ཆོས་སྡེ། གསེར་གླིང་ཆོས་སྡེ།
རྟ་ནག་ཐུབ་བསྟན་རྣམ་རྒྱལ། རིན་ཆེན་རྩེ་གཉེར་པ། ལྷུན་གྲུབ་རྩེ་ཆོས་སྡེ། ཞལ་གཟིགས་
ཐར་པ་ཆེན་པོའི་ཕོ་བྲང་བ། རི་མཁར་སྡེ་པ་སོགས་མང་པོས་རྟ་བསུ་གསེར་འཕྲེང་། མི་སེར་
རྣམས་ནས་གཞས་བྲོ། ལ་ཁ་ཆོས་སྡེ། ཚ་ལུང་དགོན། གཡག་འབྲོག་ལྷོ་བྱང་བཅས་པ་རྣམས་
ཀྱིས་རྟ་བསུ་སེར་འཕྲེང་བཅས་འབུ་རུ་ཆུ་ཚན་ཁར་སླེབས། གདོང་དཀར་རྟ་ནག་ཁུལ་གྱི་དགོན་
406



སྡེ་རི་ཁྲོད་ཅི་ཡོད་ལ་མང་ཇ་སྦྱོར་སྦྲེལ། བསྔོ་རྟེན་རྣམ་གཞག །བཀྲས་བཏགས་རེའི་ཕྱག་
འགྱེད། གཞས་བྲོ་དཔའ་གར་བ་རྣམས་ལ་ཚན་གྲངས། སློང་མོ་བའི་རིགས་ལ་སྟེར་ཆ་བྱས།
སྐབས་མཚམས་འགའ་རེར། བཞད་གཉེར། རྒྱང་སྒོ་བ། ཐུབ་བསྟན་པ། བཀྲ་ཤིས་དགེ་
འཕེལ་བ། གྲྭ་ཚང་ཆེན་མོ། རི་བོ་གྲུ་འཛིན་པ་སོགས་ཀྱི་བླ་སྤྱི། ཉེ་སྐོར་གྱི་སེར་སྐྱའི་ཚོགས་
མང་པོར་འཕྲད་འདོད་ཀྱི་རེ་བ་བསྐངས་ཤིང་། ་ མང་འགྱེད་སློག་ཆ་དང་། རི་ཁྲོད་ཁག་ལ་མང་
ཇ་རབ་མང་འགྱེད་བཅས་བསྟབས། ཆུ་ཚན་གྱི་རྫིང་བུ་གསར་རྙིང་ལ་མེ་ཏོག་གི་ཆར་ཕབ། ཆུ་
ཞག་བདུན་བྱས་ཏེ་ཉེར་ལྔའི་གུང་ཚིགས་ཐོན་ནས་རྟ་ཁ་བསྒྱུར་བར། ལྷུན་གྲུབ་རྩེ་ཁུལ་སེར་སྐྱ་
ནས་རྟ་བསུ་གཞས་བྲོ་བཅས་ཞག་སར་སེར་སྐྱ་མང་པོའི་འདོད་པ་ལྟར་འཕྲད། ཐུབ་བསྟན་
མཁན་སློབ་ཀྱིས་དབུས་རིན་ཆེན་རྩེ་ཁུལ་སེར་སྐྱ་ཆེ་ཁག་ནས། རྟ་བསུ། ཐབ་བསུ། སེར་
འཕྲེང་། གླུ་གཞས་ཀྱིས་བསུས་ནས་རིན་ཆེན་རྩེ་གཉེར་ཁང་དུ་བསྡད། གཉེར་པ་མ་ཆེན་
བསྟན་འཛིན་གྱིས་གཉེར་ཁང་དུ་ཁང་པ་ཁ་ཤས་གསར་རྒྱག་བྱས་པ་སོགས་ལ་མེ་ཏོག་གཏོར་ཞིང་
དེར་འདུས་མང་པོར་འཕྲད། རྟ་ནག་ཕུ་མདའི་གཞུང་སྒེར་ཆོས་གཞིས་འབྲོག་སོགས་རིས་མེད་
པའི་མི་སེར་རྐང་རེར་གཤོར་འབོའི་འབྲུ་ཁལ་གཉིས་རེའི་སྟེར་ཆ་བྱས། ཉེར་བརྒྱད་ལ་རྒྱལ་ཆེན་
རྩེ་ཁུལ་སེར་སྐྱ་ནས་རྟ་བསུ་སེར་འཕྲེང་གླུ་གཞས། ་དཔའ་གར། ་ དར་འཕྱར་བཅས་ཆོས་འཁོར་
བདེ་ཆེན་དུ་གུང་ཚིགས་ཐོག་སླེབས། ཆོས་སྡེའི་ལས་ཚན་སྒེར་ཁག་རགས་བསྡུས་ཀྱི་འདོད་པ་
ལྟར་འཕྲད། སང་ཉིན་གཙུག་ལག་ཁང་གི་རྟེན་གཙོ་ཐུབ་པའི་དབང་པོའི་སྣང་བརྙན་མེ་ཐུབ་
གསུང་བྱོན་མར་གྲགས་པར་སྣམ་སྦྱར་ཕུལ་བའི་སྨོན་ཚིག་ལ། ཨོཾ་སྭཱ་སྟི། འགྲོ་བ་ཀུན་གྱི་མ་
འདྲིས་མཛའ་བཤེས་མཆོག །ཤཱཀྱ་སེང་གེའི་མཛེས་སྐུ་ཡིད་འོང་ལ། །ཕུན་སུམ་ཚོགས་པའི་
གོས་བཟང་གསེར་མདོག་འདི། །ཕུལ་བས་འགྲོ་ཀུན་སངས་རྒྱས་སར་བགྲོད་ཤོག །ཅེས་པ་
བརྩམས་ནས་བྲིས་ཏེ་ཕུལ་བ་བསྟན་པ་རྒྱས་པ་དང་ཕྱོགས་འདིར་བདེ་སྐྱིད་འཕེལ་བའི་སྨོན་ལམ་
དང་ཇོ་བོ་མགོན་ཁང་རྣམས་ལ་རབ་གནས་མེ་ཏོག་གཏོར། དགེ་འདུན་ལ་མང་ཇ་ཉིན་གང་ཐོག་
འགྱེད་བཀྲས་ བཏགས། དངུལ་ཞོ་ གསུམ་རེ། བསྔོ་ རྟེན་ རྣམ་ གཞག རྒྱུ་ སྦུག་ ལགས་
《ལེགས་》པ་དང་དུང་ཆེན་ཆའི་སྦྱོར་འཇགས་བྱས། དེར་འདུས་སེར་སྐྱའི་ཚོགས་ལྔ་སྟོང་ཙམ་
ལ་ཚེ་དབང་དང་ལག་དབང་དུ་གྲགས་པ་དགོས་ཚུལ་ལྟར་བྱས། སང་ཉིན་རྒྱལ་ཆེན་རྩེ་པ་དང་
ཕག་གྲོང་བ་རྣམས་ཀྱིས་རྟ་ཐབ་ཀྱི་སྐྱེལ་བསུ་དང་། ཟླ་རིའི་ཤྭ་རགས་ལ་རབ་གནས། བཀྲ་ཤིས་
407



ལྷུན་པོ་ནས་རྗེ་ཞལ་སྔ་ནས་རྣམ་པ། ལས་བྱེད། དཔོན་ཆོས་མཛད་མི་ཚན་ཁག །མཚོན་སྔོན་
ཨེར་ཏེ་ནི་སྤོ་ཤོག་ཐུས་དབུས་རྒྱ་སོག། །ཅོ་ནེ།: གཞིས་རྩེ་རྫོང་བཞུགས། ལས་བྱེད་གནས་པོ་
སོགས་ཀྱི་རྟ་བསུ་བཅས་འབྱོར་ནས་རྔ་མོ་ན་ཁར་ཐབ་བསུའི་ཐོག་སེར་སྐྱའི་ཚོགས་དུ་མར་ངོས་
འཕྲད་བཏང་། དེ་ནས་གཞིས་རྩེ་རྫོང་ཞོལ་དང་ཆོས་གྲྭ་ཆེན་པོ་ནས་དར་འཕྱར་དུང་འབུད།
ཞོལ་མི་སེར་སྤྱི་ནས་གཞས་བྲོ་བཅས་ཟླ་བ་བཅུ་པའི་ཚེས་གཅིག་ལ་ཆོས་གྲྭ་ཆེན་པོར་འཁོར།
ཚེས་དྲུག་ལ་ཆོས་རྗེ་དགེ་འདུན་བཤེས་གཉེན་ངོ་གཡོག །རྒྱ་སོག་དཔོན་ཁག་མང་པོའི་བང་ཕྱིན་
བ་བཅས་སེར་སྐྱ་མང་པོར་ཇ་གྲལ། ཕྱི་ཉིན་རྒྱ་འཇམ་དབྱངས་དང་ཆོས་རྗེ་སྐོར་ལ་ཚེ་དབང་
དགོས་ཚུལ་བཞིན་བསྟར། ཚེས་བཅུ་ལ་ཤེལ་ཆོས་པ་མཁན་སྤྱི་གྲྭ་དམངས་ནས་རིང་འཚོའི་
མཎྜལ་བདོག་པ་བཅས་བཏེག་ཅིང་། དེ་མཐུན་དགའ་ལྡན་ཨེར་ཏེ་ནི་ཇུ་ནང་དང་། ནོ་མོན་
ཁང་གི་འཚམས་འདྲི་བ་འབྱོར་བར་ཤེས་རབ་སྙིང་པོའི་ལུང་བཀླགས་ཤིང་། ཤེལ་ཆོས་པ་རྣམས་
ལ་མང་འགྱེད་བསྔོ་རྟེན་རྣམ་གཞག་ཕུལ།་ ཚེས་བཅུ་གཅིག་ལ་འདུས་པ་རྒྱ་མཚོར་ཆོས་རྗེ་དགེ་
འདུན་བཤེས་གཉེན་གྱིས་ཡོང་དགོས་ཚུལ་བྱུང་བར་དགོང་ཇའི་ཚོགས་དབུར་ཕྱིན་ནས་མཎྜལ་
རྟེན་འབྱུང་བཟང་པོའི་སྟེར་ཆ་བཅས་དགེ་འདུན་རྣམས་དང་ལྷན་ཅིག་པའི་སྒོ་ནས་དུས་རིང་དུ་
འཚོ་བའི་རྟེན་འབྲེལ་བསྒྲིག་པར་མཛད་ཅིང་། དགེ་འདུན་ལ་ཡང་བསྙེན་བཀུར་ཕུལ་དུ་ཕྱིན་པ་
བསྒྲུབས། ཚེས་བཅུ་གཉིས་པ་གོང་མ་ཆེན་པོའི་སྐུ་ཚབ་ཨ་སྦོལ་པད་ལི་སོགས་འབྱོར་པར་མགྲོན་
གཉེར་སོགས་ནས་རྟ་བསུ་དང་། ཁོང་ནས་ངོས་ལ་རིང་འཚོའི་མཎྜལ་གསེར་དངུལ་གོས་དར་གྱི་
སྟེར་ཆ་བཟང་པོ་བསྟབས། ཁོང་དང་དཔོན་ཆུང་སོགས་བརྒྱ་ལ་ཉེ་བར་ཚེ་དབང་བཅས་ཆོས་
དང་ཟང་ཟིང་གི་སྒོ་ནས་ཐོན་ཆས་གཟབ་པར་ཕུལ། ཚེས་བཅོ་ལྔ་ལ་གོང་ས་ཐམས་ཅད་མཁྱེན་ །
པ་ཆེན་པོ་ནས། པོ་ཏ་ལར་ཡོང་དགོས་ཚུལ་གྱི་བཀའ་ཤོག་རྟེན་སྦྲགས་དང་བཅས་མགྲོན་གཉེར་
ཆ་དཀར་ནས་དང་། ནང་སོ་དོན་ལྡན་གཉིས་རྫོང་ལྟ་བཀའ་དྲིན་བསྐྱངས་ཤིང་། ཡབ་རྗེ་ནས་
ཀྱང་དེ་དོན་གསུང་བྲིས་ནན་བསྐྱེད་ཆེ་བ་གནང་ཡང་། གཟུགས་གཞིའི་ནད་གཞི་འཕར་བར་མ་
ཟད། ནམ་དུས་བསིལ་ངད་ཆེ་བ་བཅས་དགོངས་ཁྲོལ་ཞུ་བའི་ཞུ་ཡིག་དང་མི་སྣ་རྫོང་སྟེ་བྱས།
ཚེས་བཅོ་བརྒྱད་ལ་ཕྱོགས་ཀུན་ནས་དགེ་སློང་གི་དངོས་པོ་དོན་དུ་གཉེར་བ་ལྔ་བཅུ་བསྙེན་པར་
རྫོགས། བཟོད་ལྡན་ཟླ་བའི་ཚེས་དགུ་གཟའ་སྐར་སྦྱོར་བ་ལེགས་པའི་ཉིན། ཤར་རྩེ་གྲྭ་ཚང་རྒྱ་
བསྐྱེད་དང་གསེང་གཡབ་ལ་ལྡེབས་བྲིས་མཛད་ཟིན་པ་དང་བསྟུན་སྔགས་གྲྭ་པ་རྣམས་ཀྱིས་
408



མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་ག་དང་འབྲེལ་བའི་སྒོ་ནས་དུས་རིང་དུ་འཚོ་བའི་
མཎྜལ། བླ་སྤྱི་མི་ཚན་ཁག་གིས་རྟེན་གསུམ་གྱིས་ཐོག་དྲངས་ཚན་གྲངས་སྟོན་མོ་གཟབ། ཚོགས་
པ་དང་བཅས་རབ་ཏུ་གནས་པའི་མེ་ཏོག་གི་ཆར་ཕབ། དེ་སྐབས་ཨེར་ཏེ་ནི་སྦོ་ཤོག་ཐུ་བསྟེན་
ཞལ། རྩིས་དཔོན་ཕོ་ལྷ་ཐའི་ཇི། སྡེ་པ་ཐོན་པ་སོགས་ལ་སྟོན་མོ་དང་གཞན་མ་སོགས་མང་པོར་
ངོས་འཕྲད་ཀྱི་བཞེད་པ་བསྐངས། སྔ་གོང་ནས་དབེན་དགོན་བ་ཡེ་ཤེས་ཆོས་གྲགས་ཀྱིས་གསང་
བདེ་འཇིགས་གསུམ་གྱི་བསྐྱེད་རིམ། ཕུན་ཚོགས་གླིང་པ་དངོས་གྲུབ་རིན་ཆེན་གྱིས་འདུལ་བ་
བདེ་ལེགས་ཉི་མ། བློ་བཟང་དཔལ་ལྡན་གྱིས་མཁན་ཆེན་རིན་པོ་ཆེས་མཛད་པའི་ཕར་ཕྱིན་ཐལ་
འཕྲེང་། བློ་བཟང་བསྟན་འཛིན་གྱིས་མཛོད་རྩ་འགྲེལ། གསུང་རབ་ཡར་འཕེལ་གྱིས་དབུ་མ།
བཀའ་བཅུ་དགེ་ལེགས་རྒྱ་མཚོ་དང་། བཀའ་བཅུ་དཀོན་མཆོག་ཡར་འཕེལ་གཉིས་ཀྱིས་དབུ་མ་
རྩ་འགྲེལ། ཤེལ་ཆོས་བ་རབ་འབྱམས་པ་དགེ་འདུན་དོན་གྲུབ་ཀྱིས་མཁན་ཆེན་རིན་པོ་ཆེས་
མཛད་པའི་མཛོད་རྩ་འགྲེལ། གསེར་མདོག་ཅན་པ་ངག་དབང་དར་རྒྱས་ཀྱིས་བྱམས་ཆོས་སྡེ་ལྔ།
དབེན་དགོན་པ་དམ་ཆོས་ཡར་འཕེལ་ གྱིས་བདེ་མཆོག་རྩ་རྒྱུད་རྣམས་ཀྱི་རྒྱུགས་བྱུང་བར།
གཟེངས་བསྟོད་དངོས་པོའི་སྒོ་ནས་བདག་རྐྱེན་བྱས། དེ་བར་ཕྱོགས་འདུས་མང་པོའི་འདོད་པ་
ལྟར་ཕྲད། ཟླ་བ་བཅུ་གཉིས་པའི་ཚེས་བདུན་ལ་བྲག་ཡག་ཕྱག་མཛོད་གཉིས་འབྱོར་པས། དེ་
སྐབས་ཇ་སྤུས་ཤིན་ཏུ་དཀོན་ཡང་ཇ་མང་པོ་སྟེར་ཆ་དང་། འདུས་པའི་ཚོགས་ལའང་མང་
འགྱེད་ཚར་གཉིས་བཅས་གཟབ། ཚེས་བཅོ་ལྔ་ལ་ཧོར་ཚང་ཏྲེ་བོ་ཆོས་རྗེ་སོགས་ཉིས་བརྒྱ་སྐོར་
ལ་ངོས་འཕྲད་ཐོག །ཇ། དྲེའུ། རྟ། མཛོ། གོས་དར་སོགས་དངོས་པོ་གྱ་ནོམ་པའི་སྟེར་ཆ་
མཛད། གངས་ཅན་ཕྱག་མཛོད། བྲག་ཡག་དཔོན་པོ། ཏྲེ་བོ་བཅས་དབུས་གཙང་ཁམས་
སོགས་ནས་བརྒྱ་ཕྲག་གཅིག་དང་། བཅུ་ཕྲག་བཞི་བརྒྱུད་ལྷག་པར་བསྙེན་པར་རྫོགས་པའི་རེ་བ་
དོན་ལྡན་བསྒྲུབས། ཁོང་ཕྱག་མཛོད་རྣམ་གཉིས། ཧོར་ཚང་ཆོས་རྗེ་སོགས་ལ་ཆོས་དང་དངོས་
པོའི་སྒོ་ནས་ཐོན་པར་བྱས། རྒྱུད་པ་གྲྭ་ཚང་དུ་ཟླ་བ་སྦྲེལ་ནས་སྤྱི་སྒེར་གྱི་རིམ་གྲོར་དམིགས་ཆོས་
སྲུངས་སྤྱིའི་བསྐང་གསོ་ཟབ་རྒྱས་གནང་བར། དགེ་འདུན་ཉིས་བརྒྱ་བཞི་བཅུ་སྐོར་ལ་ཡོན་
བཀྲས་བཏགས། དངུལ་ཞོ་ལྔ་རེ། སྨན་བར་ཁ་རེ། བསྔོ་རྟེན་རྣམ་གཞག །ཆོས་སྲུངས་རྒྱ་
མཚོར་མདའ་དར་སྣ་ལྔ་བཅས་ཀྱིས་བསྙེན་བཀུར། འཇམ་དབྱངས་གོང་མ་ཆེན་པོའི་ལྷ་སྲས་
བཞི་པ་ཚངས་དབང་ནས། ངོས་ལ་བློ་དང་མཐུན་པའི་ཉེ་འཁོར་འདྲ་གང་དགོས་ཡང་ཡང་
409



གསུང་ནན་བྱུང་བར་བརྟེན། གྲྭའི་གཟབ་མཆོར་སྣམ་སྦྱར་ངོ་མཚར་བ་ཞིག་གནང་དགོས་ཚུལ་
ཞུས་པར། ཆེད་མངགས་བསྐྲུན་པའི་བཟང་གོས་ཀྱི་སྣམ་སྦྱར་གྲ་ལྕགས་ལ་སྒྲིལ་གསེར་གྱི་རྡོ་རྗེའི་
འཕྲེང་བ་མཚམས་རྒྱུན་པ་ཏྲ་དང་། གྲྭ་རྟགས་ལ་པདྨོ་རི་མོ་མངགས་བཏགས་ཅན་རྒྱུ་བཀོད་
ཕུན་སུམ་ཚོགས་པའི་ངུར་སྒྲིག་ལྔ་དང་། དམར་པོ་བརྒྱ་ཕྲག་གཉིས་དང་བཅོ་ལྔ་བཀའ་དྲིན་
བསྐྱངས་ཐོག་ནས་སྔགས་གྲྭར་ངུར་སྨྲིག་ལྔ་དང་། དམར་པོ་བརྒྱ་དང་རེ་བརྒྱུད་རྣམས་སྒྲིལ་
ཆས། ཕྱི་སྣོད་སྒམ་རྩི་ཁྲ་མ་ཆ་བཅས་སྦྱོར་འཇགས་སུ་ཕུལ། འདི་ལོ་ཕན་ལོ་གསུམ་གྱི་ཁོངས་སུ་
དབུས་གཙང་གི་རྟེན་གྲགས་ཆེ་རིགས་མང་པོའི་མདུན་དུ་མཆོད་པ་སྣ་ལྔའི་རྒྱུར། མཆོད་རྩམ་བྲེ་
ཚད་ཀྱི་ཁལ་ཆིག་སྟོང་ལ་ཉེ་བ། མེ་ཏོག་ཁལ་བརྒྱ་ཕྲག་གསུམ་དང་བདུན་ཅུ། དྲི་བཟང་རང་བུ་
དམར་སེར་བརྒྱ་འམ་བརྒྱ་ཕྲག་གཅིག་དང་དྲུག་ཅུ་རེ་གསུམ། གུར་ཀུམ་ཉག་བདུན། སྙན་ཤལ་
ཁ་བཏགས་ཆེ་ཆུང་བདུན་ཅུ། མདའ་དར་སྣ་ལྔ་བདུན། དབུས་གཙང་གི་དགོན་སྡེ་མང་པོར་
མང་འགྱེད་བསྔོ་རྟེན་རྣམ་གཞག་བཅས་བསྙེན་བཀུར་ཡང་དོག་པ་ཞུས། ཉེར་གཉིས་ལ་དུས་
གཏོར་གྱི་སྒྲུབ་མཆོད་རྣམས་སྔར་བཞིན་ཚུགས། དགེ་བྱེད་ཅེས་པ་ཆུ་ཕོ་སྟག་ལོའི་རང་ཞལ་ཚེས་
བའི་ཐོག བསྐང་གསོ་བ་རྣམས་དང་ལྷན་ཅིག་ཉི་འོད་དུ་འདོད་ཁམས་དབང་ཕྱུག་མར་སྔར་
བཅོལ་ལེགས་པའི་གཏང་རག་དང་། ད་འཆོལ་བསྒྲུབ་པའི་གསོལ་འདེབས་ཀྱི་མཆོད་སྤྲིན་རྒྱ་
མཚོ་སྤྲོས་ཐོག །གོང་ས་རིན་པོ་ཆེ་ནས་གནམ་ལོ་ཚེས་པའི་འཚམས་འདྲི་བ་རབ་འབྱམས་པ་ཡེ་
ཤེས་བརྩོན་འགྲུས། བསྟན་འཛིན་དབང་གི་ཆེ་ཆེན་ཁོ་ཤོར་ཆི། ཆོས་སྡེ་ཁག་གི་ལོ་གསར་སྐྱེལ་
མི། ཨེར་ཏེ་ནི་སྒོ་ཤོག་ཐུ་བསྟན་ཞལ་སོགས་བོད་སོག་ཁམས་པ་བཅས་སེར་སྐྱའི་ཚོགས་པ་ཕོན་
ཆེ་བར། དང་རྟིང་བར་གསུམ་དུ་ངོས་འཕྲད་དགའ་སྟོན་གྱིས་མཉེས་པར་བྱས། སྤྱི་སྐྱུར་དང་།
ཆོ་འཕྲུལ་གྱི་སྨོན་ལམ་ཡང་སྔར་བཞིན་ཚུགས། དེ་ཉིན་ཨེར་ཏེ་ནི་སྤོ་ཤོག་ཐུ་བསྟེན་ཞལ་ནས་
བསྐུལ་པ་བཞིན། ཟུར་བཞི་སློབ་དཔོན། དགེ་སྐོས། ཆོས་རྗེ། སྐུ་སྐྱེ་སོགས་ལྔ་བཅུ་སྐོར་ལ་
ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་གི་སྦྱོར་བ་དང་། ཚེས་དྲུག་ལ་དངོས་གཞི་བཅས་ཀྱི་
ཐུགས་འདོད་ལེགས་པར་བསྐངས། ཚེས་བརྒྱད་ལ་དཔོན་མོ་འབུམ་སྐྱབས་དང་མཚོ་ཁའི་
དཔོན་ཁག་འགའི་བང་ཕྱིན་པ་རྣམས་ལ་ཡན་ལག་བརྒྱད་པའི་སྡོམ་པ་ཕོག །ཚེས་བཅུ་གསུམ་ལ་
ཨེར་ཏེ་ནི་སྦོ་ཤོག་ཐུ་འཁོར་བཅས་ཀྱིས་རིང་དུ་གནས་པའི་མཎྜལ་དངོས་པོ་གྱ་ནོམ་བསྟར།
སང་ཉིན་ཞལ་སྔ་ནས་སྔགས་པ་དམ་ཆོས་དཔལ་འབྱོར། སྦོ་ཤོག་ཐུབ་བསྟན་ཞལ་སོགས་འགའ་
410



ཞིག་ལ་སྨྱུང་གནས་ཀྱི་སྦྱོར་བ་དང་། དཔོན་སློབ་མ་ཎི་བློ་བཟང་བཀྲ་ཤིས་ཀྱིས་བསྐུལ་ངོར།
ཕྱོགས་འདུས་སྐོར་བ་པ་སྨོན་ལམ་འདེབས་པ་དོན་གཉེར་སོགས་ཁྲི་ཕྲག་ལ་ཉེ་བར། རྡོ་གཅལ་
ཆེན་མོར་དར་ཡོད་ཀྱི་བྱིན་རླབས་བྱས། ཚེས་བཅོ་ལྔ་ལ་དངོས་གཞི་ཐེག་པ་ཆེན་པོའི་གསོ་སྦྱོང་
གི་སྡོམ་པ་བྱིན། དེ་ནས་ཟུར་བཞི་སློབ་དཔོན། ཆོས་ཁྲིམས་པ། ཨེར་ཏེ་ནི་སྤོ་ཤོག་ཐུ་བསྟེན་
ཞལ། ཆོས་རྗེ་སྐུ་སྐྱེ་སོགས་མང་པོར་ཐུགས་རྗེ་ཆེན་པོ་རྒྱལ་བ་རྒྱ་མཚོའི་ཆོ་ག་བརྒྱུད་འདེབས་
ཤིས་བརྗོད། ཐུགས་རྗེ་ཆེན་པོ་ལ་བརྟེན་པའི་བླ་མའི་རྣལ་འབྱོར་སྔ་གོང་ནས་བརྩམས་པ་བཅས་
ཀྱི་ལུང་དགོས་ཚུལ་བཀླགས། ཉེར་གཅིག་ལ་ཨེར་ཏེ་ནི་སྦོ་ཤོག་ཐུ་འཁོར་བཅས་དང་། གཞན་
ཡང་སེར་སྐྱ་བརྒྱ་ཕྲག་ཙམ་ལ་ཏེ་བར་《བོར་》མགོན་པོ་བར་གཅོད་ཀུན་སེལ་གྱི་རྗེས་གནང་
བཅས་ཆོས་དང་ཟང་ཟིང་གི་སྒོ་ནས་ཐུགས་དགྱེས་པར་བྱས། དབོ་ཟླའི་དཀར་ཕྱོགས་དགའ་བ་
དང་པོ་ལ་ཆོས་གྲྭ་ཆེན་པོ་འདི་ཁའི་གྲྭ་གསར་བུ་བ་བརྒྱད་ཅུ་གྱ་བདུན་ལ་དགེ་བསྙེན་ནས་དགེ་
ཚུལ་གྱི་སྡོམ་པའི་བར་ཕོག །ཚེས་བརྒྱད་ལ་གནས་རྙིང་ཞབས་དྲུང་། གཞིས་རྩེ་རྫོང་དཔོན་སྡེ་
བ་འབྲོང་རྩེ་ནས། མཚོ་སྔོན་ཁྲི་པ་བློ་བཟང་བསྟན་འཛིན་གྱི་མི་སྣ་ཨེར་ཁེ་ཁཱ་བཅས་མང་པོར་
ངོས་འཕྲད་ཐུགས་འདོད་སྦྱར། ཚེས་བཅུ་གཉིས་ལ་ཟུར་བཞི་སློབ་དཔོན། དགེ་སྐོས་བཅས་
ནས་དམིགས་བསལ་གྱིས་བསྐུལ་བའི་འདུས་ཚོགས་སུ་མཁའ་འགྲོ་མ་སེང་གེ་གདོང་ཅན་གྱི་རྗེས་
གནང་དང་། ངག་ཐོར་བུ་བའི་ལུང་འབུལ་འཕྲོ་ནས་ཉིན་ལྔ་ཆོས་ཐུན་རེའི་ལུང་བཀླགས། དེ་
ནས་ཏྲེ་བོ་མ་ཟུར་མཁན་པོ་ནས་མཎྜལ་སྐྱེས་བཟང་པོ་མཛད་ནས་ཚེ་རིང་བའི་རྟེན་འབྲེལ་
མཛད། འདུས་པའི་ཚོགས་དང་ལྷན་ཅིག་ཏུ་དཔལ་ལྡན་ས་གསུམ་མ། དམིགས་བརྩེ་མ།
རིགས་གསུམ་མགོན་པོའི་གཟུངས་སྔགས་བཅས་པའི་ལུང་དགོས་ཚུལ་ཕུལ། འདུས་སྡེར་མང་
འགྱེད་བཟང་པོའི་བསྙེན་བཀུར་བསྒྲུབས། ཉི་ཤུ་ལ་ཏྲེ་བོ་མ་ཟུར་སོགས་ཞེ་ལྔ་དགེ་ཚུལ་དུ་
བསྒྲུབས་ཤིང་། ཕྱི་ཉིན་ཁོང་རྣམས་ལ་བསྙེན་པར་རྫོགས་པའི་དངོས་པོ་བྱིན། ཉེར་བདུན་ལ་
མ་ཟུར་དང་། འོར་ཏུ་སུ་ཆོས་རྗེ་སོགས་མང་པོར་མགོན་པོ་བར་གཅོད་ཀུན་སེལ་གྱི་རྗེས་གནང་
དང་། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་ལམ་རིམ་དམར་ཁྲིད་ཀྱི་ལུང་
དགོས་ཚུལ་ཕུལ། ཉེར་བརྒྱད་ལ་དགའ་ལྡན་ཕུན་ཚོགས་གླིང་པ་བླ་གྲྭ་ཚང་མ་ནས་མཎྜལ་ཚན་
གྲངས་བཅས་ཚེ་རིང་བའི་རྟེན་འབྲེལ་ཕུན་སུམ་ཚོགས་པ་མཛད་ཅིང་། སློག་ཆ་དང་མང་འགྱེད་
ཕུལ། སང་ཉིན་ཏྲེ་བོ་མ་ཟུར་སོགས་བརྒྱ་ཕྲག་བརྒལ་བར་གྲུབ་རྒྱལ་མ་ལུགས་ཀྱི་ཚེ་དབང་
411



དགོས་ཚུལ་ཕུལ། ཟླ་བ་གསུམ་པའི་ཚེས་གཉིས་ལ་མཚོ་སྔོན་དཔོན་ཁག་མང་པོ་ནས་ཆེད་གཉེར་
འཚམས་འདྲི་བྱེད་མི་བང་ཕྱིན་ངོ་གཡོག་བདུན་ཅུ་སྐོར་ལ་ངོས་འཕྲད་ཇ་གྲལ་བྱས། ཕྱི་ཉིན་ཏྲེ་
བོ་མཁན་པོ་སོགས་ལ་ཐོན་ཆས་ཀྱིས་ཐུགས་དགྱེས་པ་བསྐྱེད། ཚེས་ལྔ་ལ་མཚོ་སྔོན་ཁྲི་པ་ཆིང་
དབང་བློ་བཟང་བསྟན་འཛིན་སྐོར་ཉིས་བརྒྱ་ལྷག་ཙམ་དང་། གོང་ས་མཆོག་གི་སྤྲུལ་སྐུ་རིན་པོ་
ཆེ་ནས་པོ་ཏ་ལར་འབོད་མི་མགྲོན་གཉེར་དྷས་དྷར་ཁན་དང་། དང་མོ་དོན་ལྡན་གཉིས་འབྱོང་
《འབྱོན་》པར་ངོས་འཕྲད་གསོལ་སྟོན་རྒྱས་པར་བྱས། ཚེས་བརྒྱད་ལ་དབང་འཁོར་བཅས་
མང་པོར་བསྙེན་གནས་ཀྱི་སྡོམ་པ་བྱིན། ཚེས་བཅུ་གསུམ་ལ་བློ་བཟང་བསྟན་འཛིན་གྱིས་ཚོགས་
ཆེད་དུ་བོས་ནས་རིང་འཚོའི་མཎྜལ། དངུལ་རྟ་མིག་མ་མང་པོ་དང་གོས་དར་གྱི་དངོས་པོ་
དཔངས་མཐོ་བ། དགེ་འདུན་ལའང་མང་འགྱེད་བཅས་བསྟབས། སང་ཉིན་རྡོ་གཅལ་ཆེན་
མོར་འདུས་པའི་ཚོགས་ལ་ཕྱག་དབང་དུ་གྲགས་པ་དགོས་ཚུལ་ནན་ཆེ་མཛད་པའི་ཐུགས་འདོད་
བསྐངས། དྷ་ལའི་ཧོང་ཐའི་ཇིའི་སྐུ་སྐྱེ་མེར་རྒན་དྷ་ཡན་ནོ་ཡོན་དང་། གོང་ས་རིན་པོ་ཆེའི་
གཅེན་འཕྲིན་ལས་ལགས་གཉིས་འཁོར་བཅས་ལ་ཚེ་དབང་དང་། སྣར་ཐང་བརྒྱ་རྩ་ལུགས་ཀྱི་
ཕྱག་རྡོར་འབྱུང་འདུལ་གྱི་རྗེས་གནང་ཕུལ། ཚེས་བཅུ་བདུན་ལ་རྟ་ཚག་སྤྲུལ་པའི་སྐུས་གཙོས་
པའི་འདི་ཁའི་གྲྭ་གསར་བུ་བ་ཕྱོགས་འགའ་ནས་དོན་གཉེར་བ་སོགས་དོན་ལྔ་དགེ་ཚུལ་དུ་
བསྒྲུབས་ཤིང་སྤྲུལ་པའི་སྐུ་རིན་པོ་ཆེར་མཚན་བློ་བཟང་དཔལ་ལྡན་ཞེས་པ་གསོལ། ཉེར་གཅིག་
ལ་ཤངས་དགའ་ལྡན་ཆོས་འཁོར་བ་བླ་སྤྱི་ཚང་མས་ཡུན་འཚོའི་མཎྜལ་དངོས་སྟེར་དང་། འདུས་
སྡེར་བསྙེན་བཀུར་མཛད། ། ཁོང་རྣམས་ལ་ལམ་རིམ་བསྡུས་དོན་གྱི་ལུང་དང་མང་འགྱེད་
བསྒྲུབས། རྟ་ཚག་སྤྲུལ་སྐུ་རིན་པོ་ཆེར་འཇམ་དབྱངས་ཆོས་སྐོར་གྱི་ནང་ཚན་དམ་ཅན་ཆོས་ཀྱི་
རྒྱལ་པོ་ཕྱི་སྒྲུབ་ཀྱི་རྗེས་གནང་ཕུལ་ཞིང་འཕྲད་འདོད་མང་པོའི་འདོད་པ་ཆུ་བོའི་རྒྱུན་བཞིན་
བསྒྲུབས། ས་ག་ཟླ་བའི་ཚེས་ལྔ་ལ་དགེ་སྐོས་སྟག་མོ་བ་དཀའ་བཅུ་བློ་བཟང་འཕྲིན་ལས་ཀྱི་
གསུང་ནན་ཆེ་བས་འདུས་སྡེ་ཆེན་པོ་དང་དབང་བློ་བཟང་བསྟན་འཛིན། གོང་ས་རིན་པོ་ཆེའི་
མགྲོན་གཉེར། གཞིས་རྩེ་རྫོང་དཔོན་སོགས་སེར་སྐྱའི་ཚོགས་ལྔ་སྟོང་ཙམ་ལ་ཚེ་དབང་ཕུལ།
དགེ་སྐོས་གྲྭ་ཚང་མི་ཚན་ཁག་སོ་སོ་བཅས་པས་མཎྜལ་ཚན་གྲངས་བཏེག་ནས་ཚེ་རིང་བའི་རྟེན་
འབྲེལ་བསྒྲིགས། སང་ཉིན་བོད་སོག་བཅོ་ལྔ་གཉེན་པར་རྫོགས། དེ་ནས་རིམ་གྱིས་བསྟན་
འཛིན་དབང་དཔོན་གཡོག་ཉུང་བསྡུས་ལ་ངོས་ཀྱི་བརྩམས་པའི་ལམ་རིམ་མྱུར་ལམ་དང་ལམ་
412



གཙོའི་རྣམ་བཤད། དཔོན་གཡོག་བྱིངས་ལ་རྗེ་བླ་མ་ལ་བརྟེན་པའི་བླ་མའི་རྣལ་འབྱོར། སྒྲོལ་
བསྟོད་ཕྱག་འཚལ་ཉེར་གཅིག ། གདུགས་དཀར། ལྟུང་བཤགས། བླ་མཆོད་རྣམས་ཀྱི་ལུང་
ཕུལ། གོང་ས་རིན་པོ་ཆེ་ནས་དབུས་སུ་ཡོང་དགོས་ཚུལ་བཀའ་ནན་ཆེ་བས། གོང་གི་བསུ་མི་
རྣམས་དང་བཅས་ས་ག་ཟླ་བའི་ཚེས་བཅུ་གསུམ་ལ། ཆོས་གྲྭ་ནས་རྟ་ཁ་བསྒྱུར་བར་གཞིས་རྩེ་
རྫོང་དཔོན། ཞོལ་གནས་པོ་སོགས་ནས་རྟ་ཐབ་ཀྱི་སྐྱེལ་མ་བཅས་ཟམ་སྣེ་ཤར་དུ་སེར་སྐྱ་མང་
པོར་འཕྲད་ཅིང་ཇ་གྲལ་ཐོག །རྫོང་དཔོན་སོགས་སོ་སོར་ཚན་གྲངས་བྱས། དེ་ནས་གསེར་
མདོག་ཅན་མཁན་སློབ་ཀྱིས་རྟ་བསུ་དང་སེར་འཕྲེང་བཅས་བཀྲས་གཤོངས་སུ་སེར་སྐྱའི་ཚོགས་
ལ་འཕྲད་ཅིང་གསེར་མདོག་ཅན་པར་མང་འགྱེད་བཟང་པོ་ཕུལ། དབེན་དགོན་པ་རྣམས་ནས་
རྟ་ཐབ་སེར་འཕྲེང་གཟབ་མཆོར་གྱིས་བསུས་ནས་དབེན་ས་ཆོས་ཀྱི་ཕོ་བྲང་དུ་སླེབས། སང་ཉིན་
གཅགས་མལ་མང་ཇའི་ཐོག་སྦྱོར་འཇགས་ལ་སྣམ་སྦྱར་གོས་གཞི་དམར་སྒྲིལ་གསེར་གྱི་རྡོ་རྗེ་རིས་
ཀྱི་གྲ་ལྕགས་ཁོར་ཡུག་ཅན་ཁྱད་ཐོན་བཅུ་གསུམ། གྲྭ་པ་རེར་འགྱེད་དངུལ་ཞོ་གསུམ་རེ་བསྔོ་
རྟེན་རྣམ་གཞག་བཅས་ཕུལ། དེ་ཉིན་སྤྱི་སོ་ནས་རིང་འཚོའི་མཎྜལ་ཚན་གྲངས། གཉེར་པ་སྤྱི་
སོ་ནས་སྟོན་མོ་བཅས་གཟབ་ཅིང་། བདེ་མཆོག་སྒྲུབ་མཆོད་གྲོལ་བའི་འཆམས་གཟིགས་དྲུག་ཅུ་
བའི་གཏོར་བཟློག་བཅས་མཛད་པར་གྲ་ཤིན་ཏུ་འགྲིག་པ་འདུག །ཚེས་བཅོ་ལྔ་ལ་དབེན་དགོན་
པ་གཉེར་སྤྱི་ནས་རྟ་ཐབ་ཀྱི་སྐྱེལ་མ་དང་། ལྷན་ཁུལ་སེར་སྐྱ་བྲུལ་ཚང་པ་སོགས་ཀྱིས་རྟ་བསུ།
ཐབ་བསུ། བ་སོ་བས་སེར་འཕྲེང་། མི་སེར་གྱིས་གཞས་བྲོ་བཅས་ལྷུན་གྲུབ་རབ་བརྟན་དུ་
སླེབས། དེ་ནས་ཆམ་པ་ཞིག་གིས་ཉེན་བླངས་ཀྱིས་གཟུགས་གཞི་མ་བདེ་བར་རེ་ཞིག་འགྲོ་བདེ་
བ་ཞིག་མ་བྱུང་། སྐབས་ཤིག་ཏུ་བ་སོ་བ་སྤྱི་མི་སོགས་གྲྭ་པ་བཅོ་ལྔ་ཙམ་གྱིས་རིང་པོར་འཚོ་བའི་
མཎྜལ་ཚན་གྲངས་བཏེག །བ་སོ་བར་མང་འགྱེད་བསྔོ་རྟེན་བཅས་ཀྱིས་བསྙེན་བཀུར། གོང་ས་
རིན་པོ་ཆེ་འཚམས་འདྲིའི་ཐུགས་ཐམ་བཅས་སྐྱེལ་བར་མི་སྣ་ཆེད་མངགས་འབྱོར་བའི་བཀའ་
ལན་ཀྱང་འཕྲལ་འབུལ་ཞུས། གཟུགས་གཞིར་བདེ་བསྐྱེད་ཆེར་མེད་ཆུ་བསིལ་སྟབས་ཀྱིས་བཀྲ་
ཤིས་ལྷུན་པོར་ལོག་རྩིས་ཀྱིས། ཟླ་བ་ལྔ་པའི་ཚེས་ལྔ་ལ་གོང་ས་རིན་པོ་ཆེར་དགོངས་ཁྲོལ་ཞུ་བར་
མགྲོན་གཉེར་ས་ཁུད་པ་དབུས་སུ་རྫོང་སྟེ་བྱས། ལྷན་ཐོབ་རྒྱལ་ཁུལ་གྱི་མི་སེར་ལ་འབྲུའི་སྦྱིན་པ་
བཏང་། མཛོད་པ་ནས་ངོས་ཀྱི་རིམ་གྲོར་དམིགས་པའི་དགོན་སྡེ་མང་པོར་སྒྲོལ་མ་གདུགས་
ཤེར། རྒྱལ་བའི་བཀའ་འགྱུར། གདུགས་དཀར་བཟློག་ཆེན། སྒྲོལ་མ་གཡུལ་མདོས་སོགས་
413



མང་པོ་བསྒྲུབས་པའི་ཞབས་ཏོག་ཡོན་གྱིས་མཉེས་པར་བྱས། གོང་ས་མཆོག་ནས་ཀྱང་གཟུགས་
གཞིའི་འཕྲོད་རྟེན་བཅས་རེ་ཞིག་གཙང་ལ་ཕྱིན་པ་ལེགས་པའི་ཐུགས་ཐམ་རྟེན་སྦྲགས་བཅས་
བང་ཕྱིན་ཤས་རྩོལ་འབྱོར། དུས་ཆ་དུས་སུ་སོང་གཤིས་ཚུགས་ཐུང་གིས་རིམ་བགྲོད་ཀྱིས།
དབེན་དགོན་གསེར་མདོག་ཅན་པ་རྣམས་ནས་སོ་སོའི་ས་མཚམས་སུ་སེར་འཕྲེང་དང་། བཀྲས་
གཤོངས་ནས་ཆོས་གྲྭ་ཆེན་པོར་སྔ་བར་ཕྱོགས་ཏེ། ཆོས་གྲྭ་ཆེན་པོ་དང་གཞིས་རྩེ་རྫོང་དཔོན་
ལས་བྱེད་སོགས་ནས་རྟ་ཐབ་ཀྱི་བསུ་བ། དགོན་པ་དང་བསམ་གྲུབ་རྩེ་རྫོང་ཞོལ་ནས་དར་
འཕྱར་དུང་འབུད་བསངས་འཚུབ་སེར་འཕྲེང་གཞས་བྲོ་བཅས་ཆོས་གྲྭ་ཆེན་པོར་འབྱོར་བར།
འཇའ་སྤྲིན་ངོ་མཚར་བ་མཁའ་དབྱིངས་ལྷོ་བྱང་དུ་གདུང་བཀལ་ལྟ་བུ་གཅིག་གིས་མཚོན་ནམ་
མཁའ་ཁྱབ་པ་བྱུང་། བསྟན་འཛིན་དབང་དཔོན་གཡོག་ཉུང་བསྡུས། མགྲོན་གཉེར་ཅན་
ཆིབས་སྐྱེལ་དུ་བྱོན་པ་རྣམས་ལ་གསོལ་སྟོན་བསྟབས།་ སང་ཉིན་ཁོང་རྣམས་དང་གསེར་གདུང་
སྐུ་གཉེར་མི་སྣར་མངགས་པ་སོགས་ཐོན་པར་བྱས། མི་རིང་བར་བསྟན་འཛིན་ཨེར་ཏེ་ནི་སྦོ་
ཤོག་ཐུ་བསྟེན་ཞལ་ནས་ངོས་བྲོ་འཚལ་བ་ཐུགས་ཀྱིས་མ་བཟོད་ནས། མི་སྣ་ཆེད་རྫོང་གནང་
ཞིང་རིང་འཚོའི་མཎྜལ་རྟེན་འབྱུང་གི་སྟེར་ཆ་བཅས་དཔངས་བསྟོད། ཉེར་བརྒྱད་ལ་བྱང་ཆེན་
སྒྲུབ་སྡེའི་གནས་བླ་མ་སྐུ་སྐྱེ་བློ་བཟང་བསྟན་འཛིན་གྱིས་མཎྜལ་རྟེན་འབྱུང་གི་སྟེར་ཆ་བཅས་ཚེ་
རིང་བའི་རྟེན་འབྲེལ་བསྒྲིགས། རེ་ཞིག་བར་ལྷའི་སྒོམ་བཟླས་སོགས་དགེ་སྦྱོར་འཕེལ་བ་བྱུང་།
གྲོ་བཞིན་ཟླ་བའི་དཀར་ཕྱོགས་རྒྱལ་བ་དང་པོ་ལ་ཤར་ཕྱོགས་གོང་མ་རྒྱལ་བོའི་མི་སྣ་ཏཱ་བླ་མ་དོན་
གྲུབ་རིན་ཆེན། རྗེར་གོ་ཆི་གཉིས་བཅས་འབྱོར་བས་འཚམས་རྟེན་ཁ་བཏགས་གནང་ཞིང་།
ཕར་ཀྱང་དེ་ལན་ཕུལ། ཁོང་ངོ་གཡོག་ནས་བདོག་པ་བཟང་པོ་གཟབ། སྣར་ཐང་བརྒྱ་རྩའི་
ནང་ཚན་རྗེ་བཙུན་བྱམས་པ་ཞལ་གསུམ་ཕྱག་བཞི་བའི་རྗེས་གནང་དང་སློག་ཆ་བགྱིས། ཚེས་
བཅོ་ལྔ་རྒྱལ་ཕུར་འཛོམ་པའི་ཉིན་ལ་མོ་ཆོས་སྐྱོང་ཆེན་པོའི་ལུང་ཕེབས་པ་བཞིན། འདུས་པའི་
ཚོགས་དང་ཉེ་འཁོར་བ་བྱིངས་ནས། ཚོགས་ཆེན་དུ་མང་ཇ་ཕོན་ཆེ། ཉེ་འཁོར་བ་ནས་མང་ཇ་
རྒྱུད་ཇ་མང་རབ་བཅས་པར་སྒྲོལ་ཤེར། གདུགས་དཀར། - ཚེ་གཟུངས། ཚེ་ཆོག །ཆོས་སྲུངས་
སྤྱིའི་གསོལ་མཆོད་གཟབ་པ་མཛད་ཅིང་། ཚོགས་དབུར་བོས་ནས་མཎྜལ་རྟེན་གསུམ་གྱིས་
མཚོན་ཚན་གྲངས། གྲྭ་ཚང་། མི་ཚན། ཉེ་འཁོར་བ་སྤྱི་ནས་བཏེག་སྟེ་དུས་རིང་དུ་འཚོ་བའི་
རྟེན་འབྲེལ་ཕུན་སུམ་ཚོགས་པའི་སྒོ་བསྒྲིགས། ཟླ་བ་བརྒྱད་པའི་ཚེས་བཅུ་གཅིག་པ་གཏིང་སྐྱེས་
414



བཀྲ་ཤིས་ཆོས་འཕེལ་གྲྭ་སྤྱི་ནས་རིང་འཚོའི་མཎྜལ་དངོས་པོ་བཟང་པོ་བྱིན། ཁོང་མང་རབ་ལ་
བླ་མཆོད་དང་དཔལ་ལྡན་ས་གསུམ་མའི་ལུང་མང་འགྱེད་བཅས་ཕུལ། འཇམ་དབྱངས་གོང་མ་
ཆེན་པོར་འཚམས་ཞུ་བརྟན་བཞུགས་འབུལ་བར་སྐུ་གཉེར་ཆེན་མོ་རབ་འབྱམས་པ་ཚེ་བརྟན་
རྒྱལ་མཚན་བཏང་པ་འབྱོར་བས། མི་སྣའི་ཟེར་རིགས་ལྟར་ན། རྒྱ་སོག་བོད་པ་རེ་གཉིས་ནས་
ཕྱོགས་ལྷུང་ལྟ་བུས་གོང་མ་ཆེན་པོའི་སྙན་དབང་དུ་མི་འདྲ་གྲ་སྒྲིགས་སྣ་ཚོགས་ཕུལ་བ་ལ་བརྟེན་
ནས། སྔར་ཕན་ཅུང་ཟད་དགོངས་པ་འཚོམས་པ་འདྲ་བ་བྱུང་འདྲ་ཡང་། རང་ངོས་ནས་དྲག་
ཞན་ཀུན་ལ་ཕན་ཆེར་གང་འགྱུར་ལས། གནོད་སེམས་ལོག་པར་འགྲོ་བའི་བློ་གཏན་ནས་མེད་
ཅིང་། སྔོན་གྱི་ཁས་བླངས་པའི་དམ་བཅའ་སྡོམ་པ་ལ། མ་འགལ་བའི་རྒྱུ་ལ་བརྟེན་ནས།
དགོངས་འཚོམས་དྭངས་ཤིང་། ཤིན་ཏུ་མཉེས་པའི་སྒོ་ནས། ཏཱ་ལའི་བླ་མ་སྐུ་ན་ཕྲ་གཤིས།
བསྟན་པའི་བདག་པོར་པཎ་ཆེན་ཨེར་ཏེ་ནི་མངའ་གསོལ་བ་ཡིན་པས། འདི་ཕུལ་གསུངས་ནས།
མཛད་རྟགས་རྟགས་བརྒྱད་མ་ལྔ་འབྲེལ་མི་སྣའི་ལག་ཏུ་གནང་ནས། མི་རྣམས་ཅི་ཟེར་ཡང་ངེད་
རང་པཎ་ཆེན་སྐུ་གོང་མའི་གྲྭ་པ་དང་ཁྱད་པར་མེད། པཎ་ཆེན་ཨེར་ཏེ་ནི་པཎ་ཆེན་གོང་མའི་སྐུ་
སྐྱེ་ཡིན་པ་ཚང་མས་ཤེས་པ་ལྟར་ཡིན། ང་ལ་འགྱུར་བ་མེད་རྒྱུ་མཚན་དེ་ཁ་པཎ་ཆེན་ཨེར་ཏེ་ནི་
ལ་ཞུས་ཕེབས་པར། དེར་འཁོད་པའི་བློན་འབངས་ཚང་མ་ཧ་ལས་སུ་གྱུར་པར་གླེང་། མི་སྣར་
གསེར་ཡིག་རྟེན་སྦྲགས་སྔར་རྒྱུན་ཐོག །ཞལ་དཀར་ངོ་མ། - རྒྱུན་པར་ཞལ་འདོན་གནང་བའི་
སྨན་མདོའི་ཕྱག་དཔེ་བོད་ཡིག་གསེར་མ། ཤེས་རབ་སྙིང་པོ། མཉྫའི་ཡི་གེ་ཕྱག་བྲིས་མའི་
གླེགས་བམ་ཕྱག་ནས་གནང་བ་བཅས་ཕེབས་ཤིང་། ཟླ་བ་དགུ་པའི་ཚེས་བདུན་ལ་མི་སྣས་
ཚོགས་ཆེན་དུ་བོས་ནས་རིང་འཚོའི་མཎྜལ་ཐོག་དངོས་པོ་དཔངས་མཐོ་བ། དགེ་འདུན་ལ་མང་
འགྱེད་བཅས་ཀྱི་བསྙེན་བཀུར་བསྒྲུབས། དེ་མཐུན་འདི་ཁའི་གྲྭ་པ་རྒྱ་སོག་ཏུ་ཡོད་པའི་ཆོས་རྗེ་
འགའ་ཞིག་གི་འབུལ་བསྐུར་ཀྱང་གཟབ། སང་ཉིན་དགོན་ལུང་སྤྱི་སོ་དང་ལྕང་སྐྱ་ཞབས་དྲུང་གི་
སྐུ་སྐྱེའི་མི་སྣ་བཅས་འབྱོར་པས་རིང་འཚོའི་རྟེན་འབྱུང་བསྟར། ཁམས་སོག་ཁག་འགའ་རེ་
བཅས་སེར་སྐྱའི་རིགས་མང་པོར་ངོས་འཕྲད་དང་། སོ་སོའི་ལན་འདེབས་བྱས། རིམ་གྱིས་
དབེན་དགོན་པ་བློ་བཟང་འབྱུང་གནས། བསོད་ནམས་ཆོས་འཕེལ། བློ་བཟང་འཇམ་དཔལ།
བློ་བཟང་ནོར་བུ་རྣམས་ཀྱིས་བདེ་མཆོག་རྩ་རྒྱུད། ཕུན་ཚོགས་གླིང་པ་དཀའ་བཅུ་བློ་གྲོས་དང་
ཕུན་ཚོགས་ཟེར་བ་གཉིས་ཀྱིས་མཛོད། དཀའ་བཅུ་ཡེ་ཤེས་རྒྱལ་མཚན་དང་དཀའ་བཅུ་བཀྲ་
415



ཤིས་ཀྱིས་འདུལ་བ་བདེ་ལེགས་ཉི་མ། རབ་འབྱམས་པ་ཆོས་རྒྱལ་རིག་འཛིན་གྱིས་འབུམ་པོ་ཏི་
བཅུ། བྱང་བ་བསམ་གྲུབ་དགའ་ལྡན་པ་འཇམ་དབྱངས་ངག་དབང་གིས་བྱམས་ཆོས་སྡེ་ལྔ།
འཕྱོང་རྒྱས་འཕྱོས་ལམ་རིམ་པ་བློ་བཟང་ནོར་བུས་གསོ་རིག་རྒྱུད་བཞི། དབེན་དགོན་པ་བློ་
བཟང་ཤེས་རབ་དང་བློ་བཟང་ལེགས་ལྡན་གྱིས་ལམ་རིམ་ཆུང་བ། འདི་ཁའི་གྲྭ་པ་རྒྱལ་ཆེན་རྩེ་
པ་བློ་བཟང་རྒྱལ་མཚན། བཞད་པ་དམ་ཆོས་ཤེས་རབ། གན་ས་པ་བློ་བཟང་བསྟན་འཛིན་
རྣམས་ཀྱིས་རྣམ་འགྲེལ་གྱི་ཐལ་འཕྲེང་ལེའུ་བཞི། གསེར་མདོག་ཅན་པ་ཀུན་དགའ་དར་རྒྱས་
དང་ཆོས་རྒྱ་མཚོས་བྱམས་ཆོས་སྡེ་ལྔའི་རྒྱུགས་བྱུང་བར་སྟེར་ཆ་སོགས་བབས་བསྟུན་གྱིས་མགུ་
བར་བྱས། ཟླ་བ་བཅུ་པའི་ཚེས་བརྒྱད་ཀྱི་ཉིན་རྒྱུད་གྲྭ་པ་རྣམས་ཀྱིས་ཆོས་སྲུངས་སྤྱིའི་བསྐང་
གསོའི་རྟ་དབྱངས་སྦྱངས་པའི་རྒྱུགས་བྱུང་བར། གཟེངས་བསྟོད་ཀྱི་སྒོ་ནས་ངོས་འཕྲད། ཁ་
བཏགས། གོས་ཁ། སྨན་བར་ཁ་རེ་བཅས་བསྟབས། ནག་ཚང་མགོ་པ་ཇའི་སང་ཨ་ཁ་ཏས་
ཀྱིས་མཎྜལ་ཐོག་བདོག་པ་གཟབ་ཅིང་། དགེ་འདུན་ལ་མང་འགྱེད་བཅས་ཀྱིས་ཚེ་རིང་བའི་རྟེན་
འབྲེལ་བྱས། དེ་ནས་ཆུ་ཟངས་ཁོ་ཐོག་ཐུའི་སྐུ་ཚབ་བླ་མ་ཞིག་དང་། ཕྱག་མཛོད་པས་དགོངས་
ཇའི་ཐོག་ཚོགས་ཆེན་དུ་བོས་ནས་མཎྜལ་སྐྱེས། དགེ་འདུན་ལ་དངུལ་ཞོ་རེ་དང་། བླ་མས་སྒེར་
འགྱེད་སྨན་ཁ་རེ་བཅས་བསྙེན་བཀུར། བྱིངས་ཚེས་ཀྱི་ཚེས་བཅོ་ལྔ་འདུལ་བ་ལུགས་ཀྱི་ལོ་མགོ་
ཚེས་པ་དང་བསྟུན། ཕྱོགས་ཀུན་ནས་མཆོག་དམན་བར་མའི་ཚོགས་ཇི་སྙེད་མཆིས་པ་ནས།
བདག་ཉིད་ལ་མོས་ཤིང་རེ་བའི་བསམ་པས་རང་རང་གི་འབྱོར་ཚོགས་དང་བསྟུན་མཁོ་དགུའི་
དངོས་པོ་བསྟབས་པ་རྣམས། བྱུང་རྒྱལ། སེར་སྣས་མ་བཅིངས་ཤིང་། ཆུད་ཟོས་སུ་མ་བཏང་
བར། སྐུ་གསུང་ཐུགས་ཀྱི་རྟེན་ཞིག་བཞེངས་འདོད་ཐོག །མཛོད་པ་ནས་ངོས་རིང་དུ་འཚོ་བའི་
རྟེན་འབྲེལ་ལ་དམིགས་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་སྣང་
བརྙན་མི་ཚད་ལས་ཆེ་བ་གསེར་ཟངས་ལས་གྲུབ་པ་ལྷ་མི་ཀུན་གྱི་མིག་གི་བདུད་རྩིར་སྤུངས་པའི་
དབུ་རྒྱན། སྙན་རྒྱན། མགུལ་རྒྱན། དཔུང་རྒྱན་སོགས་ལ་བཟང་གཡུའི་རྒྱན་གྱིས་རྣམ་པར་
སྤུད་པ། ཁྲི་དང་བྱང་ཆུབ་ཤིང་གི་རྒྱབ་ཡོལ་ཅན་ལ། གཡུ་དྲུག་རིགས་ཀྱི་པད་འདབ་ཆེ་ལེགས་
ལྔས་གཙོས་པའི་རིན་ཆེན་སྣ་ཚོགས་དུ་མས་མཛེས་པར་ཕྱུག་པ། སྐུའི་གཡས་གཡོན་དུ་གསེར་
ཟངས་ལས་གྲུབ་པའི་སྲས་ཀྱི་ཐུ་བོ་གཉིས་ཀྱི་སྐུ་བྱོན་གཙང་ཞིང་། ཁྱད་པར་ཐུགས་རྗེ་ཆེན་པོ་
འདི་ཉིད་ལུགས་སུ་ལྕགས་པའི་ཚེ་ལུགས་མི་རྒྱུག་པ་ལྟ་བུའི་བལ་པོ་བཟོ་བོ་དབུ་མཛད་ཟུང་ནས་
416_་



ལུགས་མ་རྒྱུགས་ཤིང་མ་ཁེངས་སོ་ཞེས་བརྗོད་ཅིང་ཡི་མུག་པ་བྱུང་འདུག་ཀྱང་། སླར་བཤིག་
ནས་བལྟས་པར་གཞན་ལ་བྱོན་གཙང་སྐྱོན་བྲལ་ངོ་མཚར་བ། སྐུ་གཟུགས་ལ་འཇའ་ཁ་དོག་སྣ་
ཚོགས་བཀྲ་བ་འདུག་པ། བལ་པོ་བཟོ་བོས་མཚོན་དེར་འཚོགས་པ་ཀུན་ངོ་མཚར་བ་བྱུང་འདུག
།སྲས་གཉིས་ཀྱི་དབུ་རྒྱན་སྙན་རྒྱན། མགུལ་རྒྱན་སོགས་བཟང་གཡུའི་ཕྲ་ཚོམ་གྱིས་སྤྲས་པ།
གསེར་ཟངས་ཀྱི་པང་གདན་རྒྱབ་ཡོལ་ཅན། གཙོ་འཁོར་གསུམ་གྱི་སྐུ་རྒྱུ་དང་། ཁྲི་རྒྱབ་བཅས་
པར་ལྗོན་དམར་མཁར་རྒྱའི་ཁལ་ལྔ་ལྷག་བཅུ་ཕྲག་བདུན། གསེར་བཙོ་མ་མགུར་མོའི་ཞོ་ཆིག་
སྟོང་བརྒྱ་དང་ལྔ་ལྷག་བཅུ་ཕྲག་བཞི་བརྒལ་བ་ལས་གྲུབ་པ། གཡས་གཡོན་གྱི་རྟེན་སྟར་རྣམས་
ལ་འཕགས་ཡུལ་དབུས་ལིའི་འདྲ་ལྕོག་ཚེ་དཔག་མེད་ཀྱི་སྣང་བརྙན་བཀྲ་ཤིས་ལི་མ་ཁྲུ་གང་ཙམ་
རྨ་བྱའི་ཁྲི་འདེགས་རྒྱབ་ཡོལ་དང་བཅས་པ་བཅུ་དྲུག་དང་ལྕགས་ཁྱི་ཕན་རིམ་བཞེངས་མགོན་པོ་
ཀླུ་སྒྲུབ་ཀྱི་ཐུགས་དམ་རྟེན་གྱི་འདྲ་ལྕོག་བཀྲ་ཤིས་ལི་མ་ཁྲི་རྒྱབ་ཅན་བཞི་བརྒྱ་དང་བདུན་བཅས་
ཀྱི་སྐུ་རྒྱུར་ལྗོན་དམར་མཁར་རྒྱུའི་ཁལ་སུམ་བརྒྱ་དང་དྲུག་ཅུ་རེ་གསུམ། གསེར་བཙོ་མ་མགུར་
མོའི་ཞོ་ཆིག་སྟོང་བརྒྱ་ཕྲག་བརྒྱད་དང་དགུ་བཅུ་གོ་གཅིག་སེ་བ་བརྒྱད་ལས་གྲུབ་པ། གཙོ་བོའི་
ནང་བཞུགས་སུ་དེ་བཞིན་གཤེགས་པའི་རིང་བསྲེལ་ལྔས་མཚོན་རིང་བསྲེལ་རྣམ་གསུམ་དང་།
རྒྱ་བོད་ཀྱི་སྐྱེས་ཆེན་དུ་མའི་དབུ་ལོ་སོགས་བྱིན་རྟེན་ཞུགས་འོས་མང་པོ། བགྲང་འཕྲེང་། ལྡད་
བྱེད་བཅས་དམ་པ་རྣམས་ཀྱི་ཕྱག་བཞེས་དང་མཐུན་པས་ཏིལ་གྱི་གང་བུ་བཞིན་དུ་བཀང་སྟེ་འགྲོ་
བ་ཀུན་གྱི་བསོད་ནམས་ཀྱི་ཞིང་དམ་པར་བཞུགས། གཙོ་བོའི་ཕྱག་ཏུ་སྤོས་ཤེལ་རྡོག་ཚེའི་ཚེ་
བུམ་ཁ་ཞབས་ཁ་རྒྱུན་རྣམས་རི་སྐྱེས་བཟང་པོ་ལས་གྲུབ་ཅིང་གཡུ་སོགས་རིན་ཆེན་དུ་མས་རྣམ་
པར་སྤྲས་པ། ན་བཟའ་ལེ་བརྒན་བཟང་པོ་གན་ཇུས་ཚོས་ཁ་སྣ་ཚོགས་བརྩེགས་མང་ཅན་དང་།
སྲས་ཀྱི་ཐུ་བོ་གཉིས་སོགས་གཞན་སྐུ་བརྙན་རྣམས་ན་བཟའ་བཟང་པོས་ལེགས་པར་ཀླུབས་པ།
རྒྱལ་བ་ཚེ་དཔག་མེད་ཀྱི་སྣང་བརྙན་སྟོང་ཚར་བྲིས་ཐང་། པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཚན་གྱི་འཁྲུངས་རབས་བྲིས་ཐང་། ཐུབ་དབང་གནས་བརྟན་བཅུ་དྲུག་
དང་། དཔལ་རྡོ་རྗེ་འཇིགས་བྱེད་སོགས་ཆོས་སྲུངས་མང་པོའི་བྲིས་ཐང་སོ་སོར་གྲ་མཚུངས།
གོས་བཟང་གི་གོང་གཤམ་ཞལ་ཁེབས་བཅས་ལྕགས་ཁྲའི་ཕྱི་ནང་དུ་བཞུགས་པ། མཆོད་གནས་
དམ་པ་དེ་རྣམས་ཀྱི་སྐུ་མདུན་དུ། མཆོད་པའི་བྱེ་བྲག་དངུལ་གྱི་མཎྜལ་རི་རབ་བཀྲ་ཤིས་རྟགས་
བརྒྱུད་རྒྱལ་སྲིད་སྣ་བདུན་གྱི་ཐོག་འཇོག་བྱས་པ་བཅས་དངུལ་དང་། གཡང་ཊི་དཀར་སྤྱད་
417



སོགས་རྒྱུ་དང་བཟོ་དབྱིབས་སྣ་ཚོགས་པའི་མཆོད་རྫས་མང་པོ། རྒྱའི་སྦུག་སིལ་སོགས་རོལ་མོའི་
རིགས་དུ་མ་ཚར་དུ་དངར་ཞིང་། ལྕགས་དྲའི་ཕྱི་ནང་ཀུན་ཏུ་ཁྱབ་པར། མཁའ་འགྲོ་བཀྲས་
བཏགས་ཀྱི་གནམ་རྒྱན་སྣེ་གཡས་གཡོན་དང་། མཐའ་ལྕགས་བཟང་གོས་ཁ་ཐི་དང་མང་ལྷུག་
ཚོས་ཁ་སྣ་ཚོགས་ཀྱིས་བྱས་བའི་བརྗིབས་ཁེབས། གདུང་གི་ཕྱི་ངོས་ཏལ་རྒྱུགས་སུ་རིན་པོ་ཆེ་སྣ་
ཚོགས་མང་པོའི་དྲ་བ་དྲ་ཕྱེད་ཀྱིས་བརྒྱན་པ། གོས་བཟང་པོའི་འཕན་དུ་མ། རྒྱུན་མཆོད་བཀྲ་
ཤིས་ལ་ཏིང་།མར་མེའི་ཀོང་བུ། རྒྱུ་རྔ་སོགས་ཡོ་བྱད་དུ་མ་བཀོད་པས་ཁྱད་པར་འཕགས་པ་
བསྒྲུབས། དེ་ཉིན་གོང་ས་རིན་པོ་ཆེའི་རབ་བྱུང་མཁན་པོ་ཚ་ ཁང་ནོ་མོན་ཁང་བྱོན་པར།
མགྲོན་གཉེར། གྲྭ་ཚང་། མི་ཚན་ཁག་བཅས་ཀྱིས་རྟ་བསུ་རགས་བསྡུས་དང་ཐབ་བསུ་བཅས་
འདུན་པ་ཆེ་བ་བྱས། ཚེས་བཅུ་བདུན་ལ་ཁོང་གི་ཚོགས་དབུར་བོས་ནས་མཎྜལ་འབྱོར་ཚོགས་རྒྱ་
ཆེ་དཔངས་བསྟོད་ཅིང་།, རིང་པོར་འཚོ་དགོས་པའི་གསུང་ནན་དང་། འདུས་ཚོགས་ལ་ཡང་
གསེར་དངུལ་གྱི་འགྱེད་བཅས་གུས་མཆོད་མཛད། ཚོགས་པ་དང་ལྷན་ཅིག་དཔལ་ལྡན་ས་
གསུམ་མའི་ལུང་དགོས་ཚུལ་ཀྱང་ཕུལ། ཕུན་ཚོགས་གླིང་པ་ངག་དབང་རྡོ་རྗེས་དབུ་མའི་རྒྱུགས་
བྱུང་བར་སྟེར་ཆ་བྱས། ཉི་ཤུ་ལ་དགའ་ལྡན་ཁྲི་པའི་སྐུ་སྐྱེ་བཅས་མི་ཉི་ཤུ་རྩ་གཅིག་ལ་ཡོངས་
རྫོགས་དགེ་བསྙེན་ནས་དགེ་ཚུལ་གྱི་སྡོམ་པའི་བར་ཕོག །ཉེར་བརྒྱད་ལ་མཚོ་སྔོན་དཔོན་ཁག་
འགའ་ཞིག་གི་བང་ཕྱིན་པ་བཅས་སོ་གཉིས་ལ་བསྙེན་རྫོགས་ཀྱི་འདོད་པ་བསྐངས། གཞན་ཡང་
འཕྲད་མི་མང་པོའི་རེ་འདོད་དང་། ཚ་ཁང་ནོ་མོན་ཁང་འཁོར་བཅས་ལ་འདོད་ཆོས་སོགས་
བདག་རྐྱེན་གང་དྲག་བྱས། འདི་སྐབས་འདུས་པ་རྒྱ་མཚོར་ཚོགས་ཁྲོ་གསར་བཟོ་གཅིག་དང་།
གསེར་ཁྲི་རྙིང་པའི་ཚབ་རྒྱུར་གསེར་དངུལ་མཁར་རྒྱའི་ཁལ་དྲུག་དང་ཉག་བཞི་སྤོར་གང་།
ཟངས་ཁྲོ། རག་ལི། ཤ་དཀར་སོགས་མཁར་རྒྱུའི་ཁལ་བརྒྱ་ཕྲག་བཞི་དང་བརྒྱད་ཅུ་གྱ་གཅིག་
ལྷག་པ་ལས་གྲུབ་པའི་བཟོ་བཀོད་ལེགས་པའི་ཞལ་ཡིག་བཀོད་པར། ༈ ཨོཾ་སྭ་སྟི་སི་དྡྷཾ། ཁྲིམས་ ་
ལྡན་འདུས་ཚོགས་དགྱེས་བྱེད་བདེ་འཐུང་སྣོད། །རིན་ཆེན་རྡུལ་མང་བརྩེགས་པ་ལེགས་ཐོན་
པའི། །བཀོད་མཛེས་ནོར་ལྡན་ཁྱོན་ལྟར་རབ་ཡངས་པ། །ལེགས་བསྒྲུབས་དགེ་ཚོགས་ཀུ་མུད་
ལྟར་དཀར་གང་། །བཀྲ་ཤིས་དགེ་བཅུར་སྤྱོད་པ་འདུས་པའི་སྡེ། །ལྷུན་པོ་ལྟ་བུར་མི་གཡོ་རབ་
བརྟན་ཅིང་། །འཁོར་ལོ་གསུམ་གྱིས་ཉིན་མཚན་འདའ་བ་དང་། །ལྷ་ཆོས་བདུན་ལྡན་རིང་
ལུགས་རྒྱས་ཕྱིར་བསྔོ། །དེང་ནས་ཚེ་རབས་དུ་མར་མཆོག་གསུམ་གྱི། །མཆོད་པའི་བྲེ་བྲག་
418



བསྒྲུབ་དང་དབུལ་ཕོངས་རྣམས། ། དབུགས་དབྱུང་བསྒྲུབ་ལ་བརྩོན་པ་མི་འདོར་བའི། །
གཞན་དོན་ལྷུན་གྱིས་གྲུབ་པའི་བཀྲ་ཤིས་ཤོག །ཅེས་པ་བརྩམས་ཏེ་བཀོད། འདུས་པ་རྒྱ་མཚོར་
གྲོའི་བཞེས་ཚ། ཧུ་ཇའི་མང་ཇའི་ཞལ་དྲོ་བཅས་པས་བསྙེན་བཀུར་ཏེ་ཕུལ། དེ་ནས་ཁང་ཆེན་
ནས་དྷའི་ཆིང་བཱ་དུར་དཔོན་གཡོག་ལྔ་བརྒྱ་ལ་ཉེ་བ་སྟོད་ནས་བྱོན་པར་གཙང་གི་དྲུང་འཁོར་ཉེ་
སྐོར་བའི་ཆིབས་བསུ་བ་བཅས་པར་འཕྲད་འདོད་བསྒྲུབས། ་ གནམ་གང་ལ་དཔོན་གཡོག་ལྔ་
བཅུ་སྐོར་ལ་བསྙེན་གནས་ཀྱི་སྡོམ་པ་དགོས་ཚུལ་བསྟབས། ཟླ་བ་བཅུ་གཅིག་པའི་ཚེས་དྲུག་ལ་
དྷའི་ཆིང་བཱ་དུར་གྱིས་ཚོགས་དབུར་བོས་ནས། ཁྲི་སྟེང་གི་གདུགས་རྒྱལ་མཚན་རྣམས་གསར་
བརྗེས་དང་། མཎྜལ་བདོག་པ་བཟང་པོ་མཛད་ཅིང་ཡུན་རིང་པོ་འཚོ་བའི་གསུང་ནན་མཛད་
བྱུང་བ། ་ མཆོག་གསུམ་དམ་པར་གསོལ་བ་བཏབ་ནས་འདུན་པ་གང་ཡོང་བྱེད་ཞུས། དགེ་ ་
འདུན་རྣམས་ལའང་མང་འགྱེད་ཀྱི་བསྟི་སྟང་མཛད། ཚེས་བརྒྱད་ལ་དྷའི་ཆིང་བཱ་དུར་འཁོར་
བཅས་ལ་ཚེ་དབང་དང་ཐོན་ཆེས་བསྟབས། ཚེས་བཅུ་གཅིག་ལ་ཐོས་བསམ་གླིང་རྗེ་ཞལ་སྔ་ནས་ ་་
ཚེ་བརྟན་རྒྱལ་མཚན་དང་། སྤྱི་སོས་གྲྭ་ཚང་དུ་ཡོང་དགོས་ཚུལ་ནན་བསྐྱེད་བྱུང་བ་ལྟར།
སྔགས་གྲྭ་པ་རྣམས་ནས་མགོན་པོ་ཚེ་དཔག་མེད་ཀྱི་ཆོ་ག་མཛད་ཅིང་ཞབས་ཏོག་གསོལ་སྟོན་རྒྱས་
པ། ཚོགས་ཆེན་ལ་མང་ཇ་ཉིན་གང་ཕྱག་འགྱེད།. དགོང་ཇའི་ཐོག་ཚོགས་དབུར་ཕྱིན་མཎྜལ།
བླ་སྤྱི། མི་ཚན། ལས་ཚན་བཅས་པས་རྟེན་གསུམ། ཉེར་མཁོའི་ཡོ་བྱད། ཚན་གྲངས་བཅས་
བཏེག །བཀྲ་ཤིས་རྫས་བརྒྱད་ལག་ཏུ་གཏད་ནས་རིང་པོར་འཚོ་བའི་རྟེན་འབྲེལ་ཕུན་སུམ་ ་ ་
ཚོགས་པ་བསྒྲིགས། ཚོགས་པ་རྣམས་ལ་རྣམ་པར་རྒྱལ་མའི་གཟུངས་རིང་གི་ལུང་དགོས་ཚུལ་
ཕུལ། ཚེས་བཅུ་གསུམ་ལ་འཆི་མེད་ལྷ་ཁང་དུ་བཅོམ་ལྡན་འདས་ཚེ་དཔག་མེད་གཙོ་འཁོར་
སོགས་ཀྱི་སྣང་བརྙན་གསར་བསྐྲུན་རྣམས་ལ་སྔ་འཕྲོས་ཤིག་རབ་ཏུ་གནས་པའི་ཆོ་ག་བསྡུས་པ་
དང་། ་ བསྐང་གསོ་བ་རྣམས་དང་བཅས་མཆོད་འབུལ། མཎྜལ།་་ བརྟན་བཞུགས་གསོལ་
འདེབས་སོགས་ཡན་ལག་བདུན་པའི་སྒོ་ནས་རྒྱས་པར་བསྒྲུབས། ལྷ་ཁང་འགའ་ཞིག་མཇལ་བ་
དང་། ཁྱད་པར་མགོན་ཁང་ཆེན་མོར་དམག་ཟོར་མའི་སྐུ་བརྙན་གྱི་མདུན་དུ་ངོས་ཀྱིས་དབུ་
བྱས་ནས། བསྐང་གསོ་བ་རྣམས་དང་ལྷན་ཅིག་སྤྱན་འདྲེན་གཏོར་འབུལ་འཕྲིན་བཅོལ་རྒྱས་
པའི་ཐོག་ །ཆོས་སྲུངས་སོ་སོར་སྙན་ཤལ་སྤྱན་གཟིགས་གཟབ་རྒྱས་ཕུལ། དེ་སྐབས་མཚོ་སྔོན་
ནས་དཔོན་མོ་ཀུན་བཟང་སྒྲོལ་མ་འབྱོར་བས། ཉེ་བདུན་ལ་གཟིམ་ཆུང་དུ་མཎྜལ་དངོས་པོ་
་་་ 419
，
་
，



གཟབ་ཅིང་། ཚོགས་སུ་བསྙེན་བཀུར་བསྒྲུབས། མི་རིང་བར་སྒྲོལ་དཀར་ཚེ་སྦྱིན་མའི་རྗེས་
གནང་བ་བསྙེན་གནས་བཅས་ཏེ་ཐོན་པར་བྱས། ཆོས་རྗེ་བློ་བཟང་རྡོ་རྗེ་ལ་བླ་མ་ལྔ་བཅུ་པ་
དང་། བཤེས་སྤྲིང་གི་རྩ་བའི་ལུང་། ཚེ་དབང་བཅས་དགོས་ཚུལ་བྱས། རྒྱལ་ཟླའི་ཚེས་བཅུ་ལ་
ཆོས་རྗེ་བློ་བཟང་མགོན་པོས་འདུས་པ་རྒྱ་མཚོར་ཡོང་དགོས་ཚུལ་བྱུང་བ་བཞིན་ཕྱིན་ནས་མཎྜལ་
སྟེར་ཆ་རྒྱ་ཆེ་བ། དགེ་འདུན་ལ་མང་འགྱེད་བཅས་ཏེ་ཞབས་ཏོག་བསྒྲུབས། ཚེས་བཅོ་ལྔ་ལ་ཉེ་
འཁོར་བ་བློ་བཟང་དངོས་གྲུབ་ཀྱིས་རྒྱུ་ཡོན་སྦྱར་ཏེ། ཉི་འོད་དུ་སྔགས་གྲྭ་པ་རྣམས་ཀྱིས་ཚེ་དང་
ཡེ་ཤེས་དཔག་ཏུ་མེད་པའི་ཆོ་ག་དང་འབྲེལ་པའི་སྒོ་ནས་མཎྜལ། བཀྲ་ཤིས་རྫས་བརྒྱད་དངོས་
པོའི་བསྙེན་བཀུར། ཚོགས་ཆེན་ལ་མང་འགྱེད་བཅས་ཕུལ། ལོ་འདི་ནང་དུ་སྤྱི་སྒེར་གྱི་རིམ་
གྲོར་དམིགས། རི་ཁྲོད་ཆེ་ཁ་གསུམ་དང་། སྲད་རྒྱུད་དུ་མ་ཎི་རིལ་སྒྲུབ། དགའ་ལྡན་རབ་རྒྱས་
སོགས་དགོན་ཁག་འགའ་ཞིག་ཏུ་བཀའ་འགྱུར་ལན་མང་གསུང་སྒྲོགས། སྔགས་ཁང་དང་
དབེན་དགོན་སོགས་སུ་ཆོས་སྲུངས་ཀྱི་བསྐང་གསོ་ཟླ་སྦྲེལ་བཅས་མཛད་པར་བསྙེན་བཀུར་ཡང་
དག་ཞུས་ཤིང་། ཆོས་གྲྭ་ཆེན་པོ་འདིས་མཚོན་སེར་འབྲས་དགེ་གསུམ། རྒྱུད་སྟོད་སྨད། བཀྲ་
ཤིས་ལྗོངས། གཙང་རོང་གི་དགོན་ཆེ་ཕྲ་རྣམས་ལ་མང་འགྱེད། བསྔོ་རྟེན་རྣམ་གཞག་བཅས་
ཕུལ། ཉེར་གཉིས་ནས་དུས་གཏོར་གྱི་མཆོད་གཏོར་རྣམས་སྔར་ལྟར་ཚུགས་ཤིང་། ཉེར་ལྔ་ལ་
འདུས་སྡེར་རབ་འབྱམས་པ་ཡེ་ཤེས་རྒྱལ་མཚན་དང་དཔོན་པོ་རབ་འབྱམས་པས་བོས་ནས་རིང་
འཚོའི་མཎྜལ་རྟེན་འབྱུང་གཟབ་མང་། ངོ་མཚར་བཀོད་པར་བསྐང་གསོ་བ་རྣམས་ཀྱི་ཚོགས་
དབུར་ཕྱིན་ཏེ་ཡོན་གཟབ་པར་བཏང་། མཛེས་བྱེད་ཅེས་པ་ཆུ་མོ་ཡོས་ཀྱི་ལོའི་རང་ཞལ་གསར་
དུ་ངོམས་པའི་ཐོག་གཟིམ་ཆུང་ཉི་འོད་དུ་བླ་མ་ཡིད་དམ་འདོད་ཁམས་དབང་མོར་མཆོད་གཏོར།
དམ་རྫས་སྤྱན་གཟིགས། རྟེན་འབུལ་ཐོག །གོང་ས་རིན་པོ་ཆེ་ནས་འཚམས་འདྲི་བ་དང་ཀུན་
ཚེ་དབང་ནོར་བུ། མཚོ་སྔོན་དཔོན་ཁག་མང་པོའི་བང་ཕྱིན། བཙན་པོ་ནོ་མོན་ཁང་། སྐུ་སྐྱེ་རྗེ་
དྲུང་། ལྷ་བཙུན། ཆོས་སྡེ་ཁག་གི་རྟེན་འབྱུང་སྐྱེལ་མི། སྦྱིན་བདག་སོགས་རྒྱ་བོད་ཧོར་སོག་
ཕོན་ཆེ་བར་འཕྲད་ཅིང་། དགའ་སྟོན་གྱིས་མཉེས་པར་བྱས། སང་ཉིན་ནས་དཀའ་བཅུ་པ་
རྣམས་ལ་བཀའ་བསྒོ་དང་། ཁོང་རྣམས་ནས་ཀྱང་བསྟན་པ་ལ་རི་མོར་མཛད། ཚེས་ལྔ་ནས་
རྒྱལ་བས་ཆོ་འཕྲུལ་བསྟན་པའི་དུས་ཆེན་གྱི་སྐབས་དཀོན་མཆོག་ལ་ཞབས་ཏོག་སྨོན་ལམ་སྔར་
བཞིན་ཚུགས། ཚེས་དྲུག་ལ་གོང་ས་ཐམས་ཅད་མཁྱེན་པ་ཆེན་པོ་ནས། ངོས་ལོ་རེ་གཅིག་ཏུ་
420



སླེབས་པར། གེགས་སེལ་ལ་དམིགས་རིང་འཚོའི་ཚིགས་བཅད་བཀའ་རྩོམ་བཀའ་དྲིན་བསྐྱངས་
པ་ཚོགས་ཆེན་དུ་རྒྱུན་འཛུགས་གནང་བའི་ཐོག་མར་ཚོགས་དབུར་ཕྱིན་ཏེ། མཎྜལ། རྟེན་
གསུམ་གྱི་གཙོས། གདན། སྙེ་འབོལ། གྱོན་པ། དཀར་ཡོལ་སོགས་ཉེར་སྤྱད། གསེར་དངུལ།
ཇ་གོས་དང་སོགས་དངོས་པོ་གྱ་ནོམ་པའི་གནང་སྦྱིན། བསྟན་འགྲོའི་དཔལ་དུ་ཡུན་རིང་སྡོད་
དགོས་པའི་བཀའ་གནང་བྱུང་བར་མཆོག་གསུམ་ལ་གསོལ་བ་གང་དྲག་འདེབས་ཁུལ་ཞུས།
དགེ་འདུན་ལ་མང་འགྱེད་གཟབ་ཅིང་། གཟེངས་བསྟོད་ཀྱི་སྒོ་ནས་དུས་རིང་དུ་འཚོ་བའི་རྟེན་
འབྲེལ་ཕུན་སུམ་ཚོགས་པ་གནང་། ཚེས་བརྒྱད་ལ་བཙན་པོ་ནོ་མོན་ཁང་གིས་འདུས་སྡེར་བོས་
ནས་རིང་འཚོའི་མཎྜལ་ཐོག་དངོས་པོ་གཟབ་ཅིང་འདུས་སྡེར་བསྟི་སྟང་མཛད། ཚེས་བཅུ་ལ་
ཤངས་རྒྱ་མཚོ་ཁམ་སྡིངས་པས་གཟིམ་ཆུང་དུ་མཎྜལ་སྟེར་ཆ་དང་། ཁོང་ཚོས་རྒྱལ་བའི་བཀའ་
འགྱུར་རིན་པོ་ཆེ་གསར་བཞེངས་ལ་ཤིས་བརྗོད་མེ་ཏོག་གི་ཆར་ཕབ། སང་ཉིན་ཤངས་རྒྱ་ཚོ་
བདེ་ཆེན་རི་ཁྲོད་པ་དང་། སྔགས་ལུང་སྒྲུབ་སྡེ་བ་སྤྱི་ནས་རིང་འཚོའི་མཎྜལ་དངོས་པོའི་ཚན་
གྲངས། དགེ་འདུན་ལ་མང་འགྱེད་ཀྱིས་བསྙེན་བཀུར་ནས་ཚེའི་རྟེན་འབྲེལ་མཛད། ཚེས་བཅུ་
གསུམ་ལ་བཙན་པོ་ནོ་མོན་ཁང་སོགས་ཕྱོགས་འདུས་སོ་དྲུག་བསྙེན་པར་རྫོགས། སང་ཉིན་སྐོར་
དཔོན་བློ་བཟང་བཀྲ་ཤིས་ནས་བསྐུལ་བ་བཞིན་སྨོན་ལམ་སྐོར་བ་པ་སོགས་ཆིག་ཁྲིར་ཉེ་བ་ལ་
གྲུབ་རྒྱལ་མ་ལུགས་ཀྱི་ཚེ་དབང་བསྐུར། ཚེས་བཅོ་ལྔ་ལ་དགའ་ལྡན་རབ་རྒྱས་པ་གཞིས་བྱེས་
ནས་མགོན་པོ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་བཀྲ་ཤིས་རྫས་བརྒྱད། ཉེར་མཁོ་
རྟེན་འབྱུང་གི་སྐྱེས། ཚང་མར་སྟོན་མོ། འདུས་སྡེར་ཞབས་ཏོག་བཅས་གཟབ། དགའ་ལྡན་
རབ་རྒྱས་སུ་ཐུབ་དབང་ལྷ་ཡུལ་མའི་སྣང་བརྙན་ཁྲི་བཅས། རྒྱའི་སྦུག་སིལ་རྙིང་མ་ཤུབས་བཅས་
ཆ་རེ། བ་སོ་མི་ཚན་ལ་གསེར་ཟངས་ལས་གྲུབ་པའི་ཐུབ་དབང་དང་། སྒྲོལ་མའི་སྐུ་བརྙན་རེ་
རྣམས་སྦྱོར་འཇགས་ཐོག །གྲྭ་པ་སུམ་བརྒྱ་ལ་ཉེ་བར་ཁ་བཏགས། དངུལ་རྒྱ་ཊཾ། གོས་ཁ་རེའི་
འགྱེད། སྒེར་འབུལ་སོ་སོའི་སློག་དང་ཚེ་དབང་དགོས་ཚུལ་བཅས་ཐུགས་བཞེད་བསྒྲུབས།
སང་ཉིན་རི་སུལ་གྱི་བསམ་གཏན་པ་རྣམས་ཀྱིས་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་
མཎྜལ་སྤྱི་སྒེར་ནས་ཚན་གྲངས། ཚོགས་ཀྱི་འཁོར་ལོ་བཅས་རིང་འཚོའི་རྟེན་འབྲེལ་མཛད།
ཁོང་རྣམས་ལའང་མགོན་པོ་བར་ཆད་ཀུན་སེལ་གྱི་རྗེས་གནང་། ཚེ་མདོའི་ལུང་། དགེ་སློང་
ཉིས་བརྒྱ་བརྒྱད་ཅུ་ལྷག་ཙམ་ལ་རེར་ཁ་བཏགས། དངུལ་ཞོ་གསུམ་རེ། སྨན་ཁ་དོ་རེ། ལྷ་ལྔ་
421



བྲག་པ་སོགས་བཙུན་མ་བརྒྱ་ཕྲག་གཉིས་ཙམ་ལ་རེར་ཁ་བཏགས། འབྲུ་ཁལ་རེ། སྨན་ཁ་རེ།
སོ་སོར་མང་ཇའི་དོད་རེ་བཅས་ཆོས་དང་དངོས་པོའི་སྒོ་ནས་མཉེས་པར་བྱས་ཤིང་། ཉེར་བཞི་
ལ་འདི་ཁའི་གྲྭ་པ་དང་དབུས་གཙང་སོགས་ནས་བསྙེན་རྫོགས་དོན་གཉེར་བ་སོ་ལྔའི་འདོད་དོན་
བསྒྲུབས། ཕྱོགས་འདུས་འཕྲད་མི་མང་པོའི་འདོད་པ་ཡང་བསྐངས། དབོ་ཟླའི་ཚེས་བརྒྱད་ལ་
མངའ་འབངས་རྫོང་གཞིས་གཉེར་སྡོད་ཐུན་མོང་ནས་རྒྱུ་ཡོན་སྦྱར་ཏེ། སྔགས་གྲྭ་པ་རྣམས་ཀྱིས་
ཉི་འོད་དུ་རྒྱལ་བ་ཚེ་མཐའ་ཡས་ཀྱི་ཆོ་ག་དང་འབྲེལ་བའི་སྒོ་ནས་མཎྜལ་རྟེན་གསུམ། གྱོན་པ་ཆ་
ཚང་། ཉེར་སྤྱད། ཚན་གྲངས་བཅས་པས་དཔངས་བསྟོད། ཚང་མར་གསོལ་སྟོན་ཚོགས་
འཁོར་རྒྱས་པ། འདུས་སྡེར་མང་ཇ། ཕྱག་འགྱེད་གྲྭ་པ་རེར་བལ་ཊཾ་རེ། བསྔོ་རྟེན་རྣམ་གཞག
སྔགས་གྲྭ་པ་རྣམས་ལ་འཕར་བལ་ཊཾ་གཉིས་རེ། ཉེ་འཁོར་བ་ཚང་མར་ནང་འགྱེད་བཅས་པས་
ཚེ་རིང་བའི་རྟེན་འབྲེལ་བསྒྲིགས། བཞད་བཀྲ་ཤིས་དགེ་འཕེལ་བླ་སྤྱི་དགོན་ལག་དང་བཅས་
པས་རིང་འཚོའི་མཎྜལ། རྟེན་འབྱུང་གི་ཚན་གྲངས། ཚོགས་ཆེན་ལ་མང་ཇ་བཅས་བསྒྲུབས་
ཤིང་། ཁོང་ཚོར་བླ་མཆོད། སྨན་བླའི་མདོ་ཆོག་གི་ལུང་དང་མང་འགྱེད་བྱས། ཚེས་བཅུ་ལ་
འདི་ཁའི་གྲྭ་གསར་བུ་བ་བཅས་བརྒྱ་དང་ལྔ་དགེ་ཚུལ་བསྒྲུབས། བཅུ་གསུམ་དུས་ཆེན་ཉིན་ཆོས་
གྲྭ་འདིས་མཚོན་པའི་གཙང་རོང་གི་དགོན་སྡེ་མཐའ་དག་ལ་མང་ཇ་བསྔོ་རྟེན་རྣམ་གཞག་འགྱེད་
བཅས་སྔར་ལས་མ་དམན་པས་མཆོད། སང་ཉིན་ཨེར་ཏེ་ནི་ཆོས་རྗེ་སོགས་དོན་གཉེར་ཅན་བཞི་
བཅུ་ཞེ་གསུམ་ལ་བསྙེན་པར་རྫོགས་པའི་དངོས་པོ་སྦྱིན། ཚེས་བཅོ་ལྔ་ལ་ཆོས་གྲྭ་ཆེན་པོ་འདི་
ཁའི་འདུས་སྡེར་གྲྭ་པ་རེར་དངུལ་སྲང་རེའི་ཕྱག་འགྱེད། བསྔོ་རྟེན་རྣམ་གཞག་བཅས་ཕུལ། དེ་
སྐབས་ཅུང་ཟད་གཟུགས་གཞི་མ་བདེ་བར་མཛོད་པ་ནས་རིམ་གྲོར་དམིགས་དབུས་གཙང་གི་
དགོན་སྡེ་སོ་སོར་མང་ཇ་ལྔ་རེ་བསྔོ་རྟེན་རྣམ་གཞག །གྲྭ་པ་རེར་འབྲུ་གཤོར་ཁལ་རེའི་རྩིས་མི་
འཆད་པའི་དངུལ་གོས་དང་། གྱོན་པའི་རིགས་དང་། གཙང་གི་དགོན་སྡེ་འདི་ཁའི་གཞིས་
ཁག་དང་ཁད་ཉེའི་རིགས་ལ་འབྲུ་ཁལ་རེ་བཅས་པས་མཉེས་པར་བྱས། ཉེར་ལྔ་ལ་འཇམ་
དབྱངས་གོང་མའི་སྐུ་ཚབ་ཨ་སྦོལ་པད་ལིས་རིང་འཚོའི་མཎྜལ་མཛད་ཅིང་། ཕྱི་ཉིན་དཔོན་མོ་
ཀུན་དགའ་རབ་བརྟན་གྱིས་ཚོགས་ཆེན་དུ་མང་ཇ་དགོང་ཇའི་ཐོག་བོས་ནས་སྟེར་ཆ། དགེ་
འདུན་ལ་མང་འགྱེད་ཀྱིས་བསྙེན་བཀུར། ཁོང་དཔོན་གཡོག་སུམ་ཅུ་སྐོར་ལ་ཡན་ལག་བརྒྱུད་
པའི་སྡོམ་པ་དང་། བྱིངས་བཅས་བརྒྱ་ཕྲག་ལ་ཉེ་བར་ཚེ་དབང་དང་ཐོན་ཆེས་བསྟབས། ཟླ་བ་
422



གསུམ་པའི་ཚེས་གཉིས་ལ་འདི་ཁའི་སློབ་དཔོན་ཁག །དགེ་སྐོས། གྲྭ་ཚང་། མི་ཚན་ཁག་
བཅས་པས་ཚོགས་དབུར་བོས་ཏེ་རིང་དུ་འཚོ་བའི་མཎྜལ་བདོག་པའི་སྐྱེས་དང་། སོ་སོ་ནས་
རིམ་གྲོར་མང་ཇ་མཛད་ཅིང་། དེ་མཐུན་འདུས་སྤྱི་ནས་ཀྱང་བསྡུ་ཆ་གནང་བའི་མང་ཇ་བཟང་
མང་། ཉེ་འཁོར་ཚང་མས་ཀྱང་འདུས་སྡེར་བོས་ནས་མཎྜལ། རྟེན་གསུམ་གྱིས་གཙོས་གྱོན་པ།
ཉེར་སྤྱད། ཚན་གྲངས་བཅས་བཏེག །སྔགས་ཁང་དུ་ཚེ་ཆོས། །དགེ་འདུན་སྤྱི་སྒེར་དུ་ཕྱག་
འགྱེད་བཅས་རིང་དུ་འཚོ་བའི་རྟེན་འབྲེལ་བསྒྲིགས། དཔོན་རབ་བརྟན་གྱིས་མཎྜལ་དངོས་པོ་
གྱ་ནོམ་བཏེག །གནམ་གང་ལ་དཔོན་རབ་བརྟན་གྱི་བང་ཕྱིན་པ་སོགས་མང་པོར་བསྙེན་གནས་
དང་དེའི་ཆོ་གའི་ལུང་། གདུགས་དཀར་གྱི་རྗེས་གནང་བཅས་ཐོན་པར་བྱས། དཔྱིད་ཆོས་
གཉིས་པའི་ཆོས་ཐོག་གི་འགྱེད་ཀྱང་སྔར་ལྟར་ཕུལ། ཟླ་བ་བཞི་པའི་ཚེས་གཉིས་ལ་གོང་ས་རིན་
པོ་ཆེའི་སྐུ་ཉེ་ལི་ཐང་པ་འགའ་ཞིག །ཨས་ཕྱི། གཞིས་རྩེ་རྫོང་དཔོན་འབྲོང་རྩེ་ནས་སོགས་སེར་
སྐྱ་བརྒྱ་ཕྲག་ལ་ཉེ་བར་འཕྲད། ཚེས་ལྔ་ལ་རི་ཁྲོད་དགའ་ལྡན་པ་མཁན་གྲྭ་སྤྱི་ནས་རྟེན་འབྱུང་
མཎྜལ་བཅས་མཛད་པར་མང་སྐོལ་དང་སློག་ཆ་བྱས། ཕྱི་ཉིན་ལི་ཐང་བ་སོགས་དོན་གཉེར་ཅན་
སུམ་ཅུ་སོ་ལྔ་དགེ་ཚུལ་དུ་བསྒྲུབས། སྟག་མོ་བ་དཀའ་ཆེན་བློ་བཟང་འཕྲིན་ལས་ཀྱི་མཎྜལ་
དངོས་པོ་བཏེག །ཚེས་བརྒྱད་ལ་རྒྱ་ནག་གོང་མ་ཆེན་པོ་ཤིང་ཛུ་ཁང་ཞིང་གཞན་དུ་གཤེགས་
པའི་དགོངས་པ་རྫོགས་ཕྱིར། ལྷ་སར་ཡོད་པའི་རྒྱ་དཔོན་རྣམས་སྤྱི་ཐོག་ནས་བསྔོ་རྟེན་འདུས་
སྡེར་མང་ཇ་ཉིན་གང་གསུམ་དངུལ་འགྱེད་བཅས་བསྒྲུབས། ཞུང་སུ་ཨ་སཾ་ཨོཾ་པ་འབྱོར་པར་གོང་
མ་དེ་ཉིད་ཀྱི་བསྔོ་རྟེན་ཕོན་མི་ཆུང་ཙམ་འདུག་པ་འབྱོར་པས། མཆོག་གསུམ་དབང་པོར་གསོལ་
ཏེ་བསྔོ་སྨོན་གྱི་རྒྱས་འདེབས་ཡང་དག་པར་བསྒྲུབས། སང་ཉིན་སྐུ་སྐྱེ་བསོད་ནམས་ཕྱོགས་གླང་
ལ་ཚེ་རྟ་ཟུང་འབྲེལ་གྱི་རྗེས་གནང་བཅས་པད་ལིའི་བླ་མར་འགྲོ་བར་ཐོན་ཆས་བྱས། རིམ་གྱིས་
དབེན་དགོན་པ་བློ་བཟང་ནོར་བུ། བློ་བཟང་དོན་གྲུབ། བློ་བཟང་བཟང་པོ་རྣམས་ནས་བདེ་
མཆོག་རྩ་རྒྱུད། གསེར་མདོག་ཅན་པ་ཤཱཀྱ་ཡོན་ཏན། ཀུན་དགའ་ཆོས་འཕེལ། ཟངས་ལྡན་
ཆོས་སྡེ་བ་ངག་དབང་གྲགས་པ། བསྟན་འཛིན་ཆོས་འཕེལ། ཆོས་འཁོར་ལྷུན་པོ་བ་རྡོ་རྗེ་རྒྱལ་
མཚན། སངས་རྒྱས་རབ་བརྟན། ཡག་ཆོས་པ་བསམ་གཏན་རྒྱ་མཚོ་རྣམས་སོ་སོ་ནས་བྱམས་
ཆོས་སྡེ་ལྔ་རྣམས་ཀྱི་རྒྱུགས་བྱུང་བར་སྟེར་ཆ་སྔར་ནས་རྒྱུགས་བྱུང་བ་རྣམས་དང་ཆ་མཐུན་པ་
བྱིན། ཚེས་བཅུ་བཞི་ལ་ཁང་ཆེན་ནས་དྷའི་ཆིང་བཱ་དུར་དང་། རྒྱའི་རྗེར་གོ་ཆ་བཅས་དཔོན་
423



གཡོག་ལྔ་བརྒྱ་སྐོར་ལ་ངོས་འཕྲད་ཇ་གྲལ་བྱས། དྷའི་ཆིང་བཱ་དུར་ལ་ཆོས་སྐྱོང་ཁག་ནས་ངོས་
ཡུན་འཚོའི་གསོལ་འདེབས་དགོས་ཚུལ་བཀའ་ལུང་བྱུང་བ་ལྟར། ཚོགས་ཆེན་དུ་བོས་ནས་
མཎྜལ་སྐྱེས་གྱ་ནོམ་བཏེག་ནས་ཚེ་རིང་བའི་རྟེན་འབྲེལ་མཛད། དྷའི་ཆིང་བཱ་དུར་དཔོན་གཡོག་
རགས་བསྡུས་ཉི་ཤུ་རྩ་ལྔ་གྲངས་བཅད་ལ་རྭ་ལུགས་ཀྱི་དུག་དབང་ཕྱག་ལེན་མ་ཉམོས་པ་བསྐུར།
་དཔོན་གཡོག་ཚང་མར་རྗེ་བཙུན་འཇམ་དབྱངས་ཨ་ར་པ་ཙ་ན་དང༌། སྒྲོལ་དཀར་ཡིད་བཞིན་
འཁོར་ལོའི་རྗེས་གནང་། དེ་གཉིས་ཀྱི་སྒྲུབ་ཐབས་ཀྱི་ལུང་།. ཚེ་དབང་བཅས་འདོད་ཆོས་ཀྱིས་
མཉེས་པར་བསྒྲུབས། ཚེས་བཅུ་བཞི་དང་བཅོ་ལྔ་ལ་ཉེ་འཁོར་བ་འགའ་ཞིག་ལ་སྨྱུང་གནས་ཀྱི་
སྦྱོར་བ་དང་དངོས་གཞིའི་སྡོམ་པ་ཕོག །ཆོས་གྲྭ་ཆེན་པོ་འདིས་མཚོན་པའི་རྟེན་གསུམ་གྲགས་
ཚེའི་རིགས་མང་པོར་མཆོད་པ་སྣ་ལྔ་ཅི་མང་། དགེ་འདུན་རྣམས་ལ་མང་ཇ་གསུམ་རེའི་ཐོག་
འགྱེད་བཅས་ཀྱི་ཞབས་ཏོག་བསྒྲུབས། དེ་ཉིན་དགོང་ཇའི་ཐོག །རྩིས་དཔོན་ཕོ་ལྷ་ཐའི་ཇི།
སྲད་ཡུམ་སྲས་བཅས་ནས་རིང་འཚོའི་མཎྜལ་དངོས་པོ་དཔངས་མཐོ་དགེ་འདུན་ལ་བསྙེན་
བཀུར་རིན་ཆེན་གཉིས་པའི་དོང་རྩེ་རེ་ཕུལ། ཁོང་རྣམས་ལའང་ཚེ་དབང་དང་སློག་ཆ་བྱས།
སེར་འབྲས། ། དགའ་ལྡན་བ། ..འདི་ཁའི་གྲྭ་པ་བཅས་ལྔ་བཅུ་ང་ལྔ་བསྙེན་པར་རྫོགས། དེ་བར་
དོན་གཉེར་ཅན་འཕྲད་འདོད་མང་པོའི་འདོད་པ་མང་ཉུང་ལ་མ་ལྟོས་པར་ཟམ་མི་འཆད་པར་
བསྐང་། ཟླ་བ་ལྔ་པའི་ཚེས་གསུམ་ནས་བཟུངས། སྡེ་པ་འབྲོང་རྩེ་ནས། གསེར་མདོག་ཅན་
མཁན་སློབ་གྲྭ་དམངས། ལྷ་ཁང་པ་གཞིས་བྱེས།: རོང་བྱམས་ཆེན་པ་བླ་སྤྱི་གྲྭ་དམངས། སྣར་
ཐང་མཁན་སློབ་གྲྭ་དམངས། གནས་རྙིང་། ལྷུན་རྩེ་ཆོས་སྡེའི་བླ་སྤྱི་རྣམས་སོ་སོ་ནས་རིམ་གྱིས་
རིང་འཚོའི་མཎྜལ་རྟེན་འབྱུང་བཅས་མཛད་པར། སྡེ་པ་འབྲོང་རྩེ་ནས་འཁོར་བཅས་ལ་ཚེ་རྟ་
ཟུང་འབྲེལ། རོང་བྱམས་ཆེན་པར་ཤེར་སྙིང་གི་ལུང་། ལྷ་ཁང་བ་རྣམས་ལ་སྒྲོལ་ཤེར་གྱི་ལུང་།
དགོན་སྡེ་རྣམས་ཀྱི་སྤྱི་འབུལ་སློག་ཅིང་། སྒེར་གྱི་ཚན་གྲངས་རྣམས་ལ་ཡང་སློག་དང་། སོ་སོར་
མང་འགྱེད་བཅས་ཕུལ། གནམ་གང་ལ་ཁལ་ཁ་རྗེ་བཙུན་དམ་པ་བློ་བཟང་བསྟན་པའི་རྒྱལ་
མཚན་དཔལ་བཟང་པོ་རྒྱ་ནག་ཕོ་བྲང་ཆེན་པོར་ཕེབས་པར་སྐུ་ཚེ་མཛད་པའི་མཐའ་མ་བསྟན་
ཚུལ་གྱི་ཐུགས་དམ་གསལ་འདེབས་ཞུ་བར། མགྲོན་གཉེར་བསྟན་འཛིན་རྒྱ་མཚོ་སོགས་སྔོན་
མགྱོགས་སུ་འབྱོར་པར་དེ་ཉིད་ཀྱི་ཡོ་བྱད་སོགས་བསྔོ་རྟེན་འགངས་ཆེ་བ་བྱུང་བར། བླ་མ་རྒྱལ་
བ་སྲས་བཅས་དཔང་པོར་མོས་ནས་ཐུགས་ཀྱི་དགོངས་པ་ཡོངས་སུ་རྫོགས་པའི་བསྔོ་སྨོན་གྱི་རྒྱུས་
424



བཏབ། འདི་ཁ་ནས་ཀྱང་འདུས་སྡེར་མང་འགྱེད། རྟེན་དྲུང་རྣམས་ལ་མཆོད་འབུལ་ཡང་དག་
བསྒྲུབས་ཤིང་། སྐུ་སྐྱེ་མྱུར་ཕེབས་ཀྱི་གསོལ་འདེབས་ཚིགས་བཅད་དགོས་ཚུལ་དང་། སྐུ་སྐྱེ་
ཡང་ཁོང་རང་ཚོའི་གདུང་རིགས་ལ་བྱོན་པ་ཨེ་ཡོང་སོགས་ཀྱི་བརྟག་པ་དགོས་ཚུལ་བྱུང་བར།
མཆོག་གསུམ་ལ་གསོལ་བ་བཏབ་པའི་བརྟག་པར་ཁོང་ཚོའི་བཞེད་པ་ལྟར་གྱི་ངོ་མཐོ་བ་བབས་
པའི་རྒྱབ་ཆོས་རིམ་གྲོ་དང་། མྱུར་ཕེབས་ཀྱི་གསོལ་འདེབས་ཚིགས་བཅད་ཀྱང་བརྩམས་ནས་
ཕུལ། ཁོང་རྣམས་ལ་བཞོན་རྟ་སོགས་ཐོན་ཆས་བསྟབས། ཟླ་བ་དྲུག་པའི་ཚེས་བཅུ་ལ་ཚོགས་
ཆེན་དགེ་སྐོས་བ་སོ་བ་བཀའ་ཆེན་དོན་གྲུབ་རྒྱ་མཚོས་དབང་ལུང་སོགས་དགོས་ཚུལ་ཡང་ཡང་
བྱུང་བར། གཤིན་རྗེའི་གཤེད་དམར་ནག་གཉིས་ཀྱི་དབང་རྒྱུན་དཀོན་གཤིས་ཆད་ལ་ཉེ་བར་
འདུག་ཚུལ་དགེ་བའི་བཤེས་གཉེན་ཆེན་པོ་བསོད་ནམས་གྲགས་པའི་ཞལ་ཆེམས་བྱུང་བ་ཡིད་ལ་
གཅགས་ཏེ་བསྟན་པ་རིན་པོ་ཆེའི་ཞབས་འདེགས་སུ་འགྱུར་རེ་བཅས། འདུས་པ་རྒྱ་མཚོར་
འཇམ་དཔལ་གཤིན་རྗེའི་གཤེད་དམར་གྱི་དབང་གི་སྟ་གོན་དང་། སང་ཉིན་དངོས་གཞི་བཅས་
ཕུལ། དེ་བར་ཆར་མ་བབས་བར་དེ་ཉིན་ནས་བཟུངས་ཆར་ཡང་བབས་པས་རྟེན་འབྲེལ་དང་།
སེར་སྐྱ་རྣམས་མཉེས་པ་བྱུང་། ཚེས་བཅུ་བདུན་ལ་གཤིན་རྗེའི་གཤེད་དགྲ་ནག་གི་དབང་གི་
ཉེར་བསྡོགས་དང་སང་ཉིན་དངོས་གཞི་ཕུལ། དབྱར་གནས་སྐབས་འདི་ཁ་འདུས་སྡེར་གྲྭ་པ་
རེར་འབྲུ་གཤོར་ཁལ་ཕྱེད་གཉིས་རེའི་ཕྱག་འགྱེད་དང་གཞན་མ་དགོན་ཁག་རྣམས་ལ་ཡང་
ཞབས་ཏོག་སྔར་བཞིན་བསྒྲུབས། ཟླ་བ་བདུན་པའི་ཚེས་གསུམ་ལ་ཨེར་ཏེ་ནི་ཇི་ནོང་བསྟེན་ཞལ་
འཁོར་བཅས་འབྱོར་བར་ཇ་གྲལ་རིམ་གྱིས་དཔོན་མོར་བསྙེན་གནས་དང་། དཔོན་གཡོག་ཚང་
མར་ཚེ་དབང་། སྐུ་ངོས་གཉིས་ལ་སོར་འབྲང་དང་། སྒྲོལ་མ་དཀར་ལྗང་སོགས་ཀྱི་རྗེས་གནང་
བཅས་ཐུགས་དགྱེས་པ་བསྐྱེད། ཟླ་བ་བརྒྱད་པའི་ཚེས་བརྒྱད་ལ་གངས་ཅན་ཆོས་འཕེལ་བ་
མཁན་སློབ་གྲྭ་དམངས་ཀྱིས་མཎྜལ། སྤྱི་སྒེར་ནས་དངོས་འབུལ་གྱིས་རིང་འཚོའི་རྟེན་འབྲེལ་
མཛད་པར། ཞབས་ཏོག་མང་འགྱེད་བསྔོ་རྟེན་རྣམ་གཞག་བཅས་ཕུལ། ཉེར་གཉིས་ལ་ཤར་
ཕྱོགས་འཇམ་དབྱངས་གོང་མ་ཆེན་པོ་ཤིང་ཛུ་ཁང་སྐུ་ཞི་བར་གཤེགས་པའི་བསྔོ་བའི་རྟེན་དང་།
རྒྱལ་སྲས་དབང་བཞི་པ་གནམ་སྐོས་འཇམ་དབྱངས་བདག་པོ་ཆེན་པོའི་ཁྲིར་ཕེབས་པའི་
འཚམས་འདྲི་བ་བཅས་ཛ་སག་བླ་མ་ཞར་རབ་འབྱམས་པ། ཏཱ་བླ་མའི་འཕྲིན་ལས་ལྷུན་གྲུབ།
ཁྱུ་གཉིས། རྗེར་གོ་ཆི་གཉིས། སྦི་ཆའི་ཆི་བཅས་དཔོན་གཡོག་བདུན་ཅུ་སྐོར་འབྱོར་བས།
425



གསེར་ཡིག་རྟེན་འབྱུང་གཟབ་རྒྱས་མཛད་བྱུང་བར་ངོས་འཕྲད་སྟོན་མོ་བཟང་པོ་བཅས་སྣེ་ལེན་
བྱས། བཀྲ་ཤིས་ལྷུན་པོའི་འདུས་སྡེར་མང་འགྱེད་ཀྱི་ཇ་སྦག་བརྒྱ། མཛོད་བཏགས་སྟོང་།
དངུལ་སྲང་ཆིག་སྟོང་དང་། གཙང་ཁུལ་གྱི་དགོན་ཁག་བྱིངས་ལ་མང་འགྱེད་ཀྱི་རྒྱུར་ཇ་སྦག་
བརྒྱ་ཕྲག་གཉིས། མཛོད་བཏགས་ཆིག་སྟོང་། དངུལ་སྲང་ཆིག་སྟོང་བཅས་སྩལ་འདུག་པར།
འདི་ཁའི་ཚོགས་ཆེན་གྱི་མང་ཇ་དགོང་ཇའི་ཐོག་བདག་ཉིད་ཚོགས་དབུར་བོས་ཏེ་འདུས་པའི་སྡེ་
དང་ལྷན་ཅིག་མཆོད་འབུལ་རྒྱུས་པའི་ཐོག །ཡན་ལག་བདུན་པ་སོགས་བསྔོ་བ་སྨོན་ལམ་གྱི་རྒྱུས་
འདེབས་ཡང་དག་པའི་སྒོ་ནས་དགེ་བའི་རྩ་བ་འདིས་མཚོན་པ་རྣམས་བླ་ན་མེད་པའི་རྫོགས་པའི་
བྱང་ཆུབ་ཀྱི་རྒྱུར་བསྔོས། བསྔོ་རྟེན་དུ་གསེར་སྲང་ལྔ་བཅུ་ལས་གྲུབ་པའི་མཎྜལ། ན་བཟའ་ལེ་
ཚན། བཞུགས་འབོལ། སྐུ་སྙེ། དགེ་འདུན་རྣམས་ལ་མཛོད་བཏགས། དངུལ་ཞོ་དྲུག་རེའི་
ཕྱག་འགྱེད་བཅས་གནང་། འདི་ཁ་ནས་ཀྱང་ཆོས་གྲྭ་འདིས་མཚོན་པའི་དབུས་གཙང་གི་དགོན་
སྡེ་ཆེ་ཁ་རྣམས་སུ་མཆོད་འབུལ་མང་འགྱེད་བཅས་བསྒྲུབས། ། ཉིན་རྟིང་མ་གཉིས་ལ་མི་སྣ་ཏཱ་བླ་
མ་སོ་སོ་ནས་ཚོགས་དབུར་བོས་ཏེ་མཎྜལ། བདོག་པ་བཟང་བོ། དགེ་འདུན་ལ་མང་འགྱེད་
བཅས་བསྒྲུབས་པའི་སྒོ་ནས་ཚེ་རིང་བའི་རྟེན་འབྲེལ་མཛད། ཉེར་བརྒྱད་ལ་ཏཱ་བླ་མ་གཉིས་
བཅས་སུམ་ཅུ་བསྙེན་པར་རྫོགས། དེ་རིང་ཁྱུ་ལ་འཇིགས་བྱེད་དཔའ་གཅིག་གི་རྗེས་གནང་།
མི་སྣ་ཐུན་མོང་ལ་གྲུབ་རྒྱལ་ལུགས་ཀྱི་ཚེ་དབང་། ་འདོད་ཆོས་སོགས་ཆོས་དང་ཟང་ཟིང་གིས་
མཉེས་པར་བྱས། དེ་མཐུན་གོང་མ་ཆེན་པོའི་འཚམས་ལན་འབུལ་མི་དགོས་ཚུལ་བཞིན། སྐུ་
གཉེར་ཆེན་མོ་དཀའ་ཆེན་ཚེ་བརྟན་རྒྱལ་མཚན་དང་སྐུ་སྐྱེ་ཡེ་ཤེས་བཟང་པོ་གཉིས་ལ་ཞུ་ཡིག་
རྟེན་སྦྲགས་བཅས་རྫོང་སྟེ་བྱས། ཟླ་བ་དགུ་པའི་ཚེས་གསུམ་ལ་གླང་པ་གསེར་གླིང་གྲྭ་སྤྱི་ནས་
རིང་འཚོའི་མཎྜལ་ཚན་གྲངས་སྤྱི་སྒེར་ནས་བཏེག་པར་མང་འགྱེད་ལན་ཀྱང་བྱས། ཕྱི་ཉིན་མར་
རྒན་དྷའི་ཆིང་ལྕང་སྐྱ་ཞབས་དྲུང་གི་མི་སྣར་ཇ་གྲལ། ཚེས་བཅུ་གཅིག་ལ་ལ་མོ་ཆོས་སྐྱོང་ཆེན་
པོའི་ལུང་ཕེབས་བཞིན་མགོན་ཁང་པ་རྣམས་ནས་རིང་འཚོར་དམིགས་པའི་རྟེན་འབྲེལ་ཞིག་
ཀྱང་བྱས། སང་ཉིན་ཤུག་ཆོས་འཁོར་གླིང་པ་བླ་སྤྱི་ནས་མཎྜལ། རྟེན་འབྱུང་གི་ཚན་གྲངས་སྤྱི་
སྒེར་ནས་མཛད་པར་མང་འགྱེད་བསྔོ་རྟེན་རྣམ་གཞག་ཕུལ། སྟོན་ཆོས་གཉིས་པའི་ཐོག་གྲྭ་པ་
རེར་དངུལ་བལ་ཊོ་རེའི་ཕྱག་འགྱེད། བསྔོ་རྟེན། རྣམ་གཞག་བཅས་ཕུལ། དེ་སྐབས་མཚོ་སྔོན་
དཔོན་ཁག་སོགས་ཐུགས་མི་མཐུན་པ་ཡོད་འདུག་པ་ཤིན་ཏུ་མ་ལེགས་པར་མ་ཟད། སྒོས་དགེ་
426



ལེགས་ཀྱི་བསྟན་པའི་སྦྱིན་བདག་ཏུ་སོང་གཤིས་གཞུང་ས་ཆེན་པོ་ནས་ལེགས་སྤེལ་དུ་དགའ་ལྡན་
ཁྲི་རིན་པོ་ཆེ་རྫོང་སྟ་གནང་རྩིས་དང་། འདི་ཁ་ནས་ཀྱང་ཞབས་འཐུད་དུ་དཀའ་ཆེན་སྤེལ་རྐྱང་
བ་བློ་བཟང་འཕྲིན་ལས་ལེགས་ཕྱོགས་སུ་འགྱུར་རེས་དཔོན་ཁག་སོ་སོར་ཞུ་ཡིག་རྟེན་དག་མ་
བཅས་རྫོང་ལྟ་བྱས། ཚེས་བཅོ་བརྒྱད་ལ་ཐར་པ་ཆོས་སྡེ་གྲྭ་དམངས་སྤྱི་སྒེར་ནས་མཎྜལ་ཚན་
གྲངས་བཏེག་ནས་ཚེའི་རྟེན་འབྲེལ་མཛད། ཁོང་རྣམས་ལའང་མང་འགྱེད་སློག་བཅས་བསྒྲུབས།
ཉེར་ལྔ་ལ་དཔོན་ཀུན་དགའ་རབ་བརྟན་གྱིས་རིང་འཚོའི་མཎྜལ་དངོས་པོ་བསྟར། ཁོང་དཔོན་
གཡོག་རྣམས་ལ་རྟ་མགྲིན་གྱི་རྗེས་གནང་དགོས་ཚུལ་དང་ཐོན་ཆས་བཅས་ཕུལ། ཟླ་བ་བཅུ་པའི་
ཚེས་བཅུ་གཅིག་ལ་གོང་ས་རིན་པོ་ཆེ་ནས་ངོས་ལ་རིང་འཚོའི་རྟེན་འབྲེལ་གྱི་མཎྜལ་གནང་བར་
ཡབ་རྗེ་བསོད་ནམས་དར་རྒྱས་ཆེད་མངགས་སུ་ཕེབས་པར། མགྲོན་གཉེར་སོགས་དྲུང་འཁོར་
ཁ་ཤས་དང་། གྲྭ་ཚང་། མི་ཚན་ཁག་ནས་ཆིབས་བསུ་ཐབ་འཛིན་བཅས་ཕེབས། ཚེས་བཅུ་
བཞི་གཟའ་སྐར་གཤིས་པ་དང་བསྟུན་ཚོགས་དབུར་འབོད་པ་གནང་སྟེ། མཎྜལ། རྟེན་གསུམ་
གྱིས་དབུས་གྱོན་པ། སྟན། དཀར་ཡོལ་སོགས་ཉེར་མཁོའི་རིགས། གསེར་དངུལ། གོས་དར།
སྨན་བྱང་། ཇ། རས་སྣམ་སོགས་བདོག་པ་བཟང་པོ་སྩལ་ཞིང་བསྟན་འགྲོའི་དོན་དུ་ཡུན་རིང་
དུ་འཚོ་དགོས་པའི་ཐུགས་ཐམ་དང་། བཀའ་ཕེབས་བཅས་བཀའ་དྲིན་བླ་ན་མ་མཆིས་པ་དང་།
འདུས་པའི་ཚོགས་ལ་ཡང་མང་ཇ་ཉིན་གང་འགྱེད་ཁ་བཏགས། དངུལ་ཞོ་གསུམ་རེ། སྨན་ཁ་
རེ་བཅས་སྩལ་ཞིང་། སང་ཉིན་ཡབ་རྗེ་ཉིད་ནས་ཀྱང་དེ་ལ་འགྲན་པ་ལྟ་བུའི་མཎྜལ་དངོས་པོ་གྱ་
ནོམ་པའི་སྒོ་ནས་ཚེ་རིང་བའི་རྟེན་འབྲེལ་མཛད། གོང་ས་ཐམས་ཅད་མཁྱེན་པ་ཆེན་པོར་ཡང་
བཀའ་དྲིན་ཆེ་བའི་བཀའ་ལན་རྟེན་འབྱུང་གི་ཚན་གྲངས་བཟང་པོ་བཅོ་ལྔ། ཡབ་རྗེ་སྐུ་འཁོར་
བརྒྱད་ཅུ་སྐོར་ལ་ཚེ་དབང་དགོས་ཕེབས་པ་དང་བཅས། ན་བཟའ། དངོས་པོའི་སློག་ཤིན་ཏུ་
གཟབ་ཅིང་ཞབས་ཏོག་ཀྱང་གང་ལོང་གི་མཉེས་པར་བྱས། ཚེས་བཅོ་བརྒྱད་ལ་ས་སྐྱ་གདན་ས་
ཆེན་པོ་ནས་ཕྱག་མཛོད་ཆེད་མངགས་ཀྱིས་གཟིམ་ཆུང་དུ་མཎྜལ། གསེར་དངུལ། ཇ། གོས་
དར་སོགས་ཀྱི་གནང་སྐྱེས་བཟང་པོའི་སྒོ་ནས་རིང་འཚོའི་རྟེན་འབྲེལ་བསྒྲིག་པ་གནང་ཞིང་།
གདན་ས་ཉིད་དུ་ཡང་གོས་དར་གྱི་ཚན་གྲངས་བཟང་བ་ལྔའི་རྟེན་འབུལ་དང་། ཕྱག་མཛོད་ལ་
སྒེར་གྱི་སློག་གཟབ་རྒྱས་ཀྱི་བདག་རྐྱེན་ཡང་དག་པས་དགྱེས་པར་བྱས། དེ་ཉིན་ཆབ་མདོ་
འཕགས་པ་ལྷའི་སྤྲུལ་པའི་སྐུ་ཕེབས་པར་མགྲོན་གཉེར་བཅས་དྲུང་འཁོར་བདུན་ཙམ་གྱིས་
427



ཆིབས་བསུ་ཐབ་བསུའི་སྒོ་ནས་ཕེབས། སང་ཉིན་ངོས་འཕྲད་དུ་ཕེབས་དང་གསོལ་ཇ་བཞུགས་
གྲལ་དང་། ཉེར་གསུམ་ལ་འདུས་པ་དང་ལྷན་ཅིག་མཎྜལ་སྐྱེས་བཟང་པོ་རྒྱ་ཆེ་བ་མང་འགྱེད་
བཅས་ཕུལ་དུ་ཕྱིན་པའི་རིང་འཚོའི་རྟེན་འབྲེལ་བསྒྲིགས། ཕྱི་ཉིན་དགེ་འདུན་གྲངས་ཚང་བའི་
སྒོ་ནས་སྤྲུལ་སྐུ་རིན་པོ་ཆེར་ཚིགས་སྔ་མ་དགེ་བསྙེན་ནས་དགེ་ཚུལ་གྱི་བར་གྱི་སྡོམ་པ་ཡང་དག་པ་
ཕུལ། མཚན་སྔོན་ནས་ཕུལ་བའི་འཕགས་པ་ཡེ་ཤེས་བསྟན་པའི་མགོན་པོས་ཐུས་པར་བྱས།
རིམ་གྱིས་རྡོ་རྗེ་འཇིགས་བྱེད་བཅུ་གསུམ་མའི་དབང་གི་སྦྱོར་བ་དང་། དངོས་གཞི་ཡོངས་སུ་
རྫོགས་པ། གཞན་ཡང་ཞིང་མཆོག་སྒོ་འབྱེད། ཐོག་མཐའ་མའི་སྨོན་ལམ། སྒྲོལ་ཤེར། པཎ་
ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་
ལུང་། སྣར་ཐང་བརྒྱ་རྩའི་ནང་ནས་དབྱངས་ཅན་མ་དཀར་མོ་དང་། ཕྱག་རྡོར་འབྱུང་འདུལ་
གྱི་རྗེས་གནང་སོགས་ཀྱིས་དགོངས་བཞེད་གང་ལྕོགས་དང་ཕེབས་རྫོང་ཡང་དག་པ་བསྒྲུབས།
རིམ་བཞིན་འཕྲད་མི་ཀུན་གྱི་འདོད་པ་ཡང་བསྐངས། ཟླ་བ་བཅུ་པ་རྙིང་མའི་ཚེས་ལྔ་པ།
གཞིས་རྩེ་བདེ་སྐྱིད་རབ་བརྟན་པ་དང་། ཁམས་པ་འཕེལ་ལུ་སོ་སོ་ནས་ཐུབ་པའི་དབང་པོའི་
བཀའ་ཡུམ་རྒྱས་འབྲིང་བསྡུས་གསུམ་གསར་བཞེངས་ལ་རབ་ཏུ་གནས་པའི་མེ་ཏོག་གི་ཆར་ཕབ་
ཅིང་ཁོང་གཉིས་ཀྱིས་ཚེའི་རྟེན་འབྲེལ་མཎྜལ་བདོག་པ་བཏེག །ཚེས་བདུན་ལ་འོད་ཡུག་བྲག་
དཀར་བ་བླ་སྤྱི་ནས་མཎྜལ་རྟེན་འབྱུང་གི་སྒོ་ནས་རིང་འཚོ་མཛད་ཅིང་། ཁོང་རྣམས་ལ་མགོན་
པོ་བར་གཅོད་ཀུན་སེལ་གྱི་རྗེས་གནང་མང་འགྱེད་སོགས་ཀྱིས་མཉེས་པར་བྱས། དེ་སྐབས་མཚོ་
སྔོན་ནས་ཨོལ་ཅོས་ཐུ་ཧོང་ཐའི་ཇིའི་འཚམས་འདྲི་བ་འབྱོར། ཟླ་བ་བཅུ་གཅིག་པའི་ཚེས་བཞི་
ལ་གསེར་ཁང་གོང་གཞིས་བྱེས་ནས། མཎྜལ་ཐོག་བདོག་པའི་སྟེར་ཆ་འདུས་ཚོགས་སུ་མང་ཇའི་
བསྙེན་བཀུར་མཛད་པར། འདོད་ཆོས་སྒྲོལ་ཤེར་གྱི་ལུང་མང་འགྱེད་རྣམ་གཞག་བཟང་པོས་
ཐུགས་དགྱེས་པ་བསྐྱེད། ཚེས་བདུན་ལ་འབྲས་ལྗོངས་རྒྱལ་སྲས་ཀྱིས་འཚམས་འདྲིའི་སྐྱེས་དང་།
ཚོགས་སུ་མང་འབྲས་བཅས་འབྱོར་བར་འཕྲད་ཅིང་ལན་ཀྱང་གཟབ་རྒྱས་ཕུལ། ཚེས་བརྒྱད་ལ་
ཧར་གདོང་སྤྱི་སོ་ནས་ཞབས་ཏོག་བསྒྲུབས་ཏེ། ཟུར་བཞི་སློབ་དཔོན་དགེ་སྐོས་སྔགས་གྲྭ་པ་
རྣམས་ཀྱིས་ཉི་འོད་དུ་མགོན་པོ་ཚེ་དཔག་ཏུ་མེད་པའི་ཆོ་ག་མཛད་ཅིང་མཎྜལ། རྟེན་གསུམ།
དངོས་པོའི་སྐྱེས་གྱ་ནོམ། ཚང་མར་སྟོན་མོ་གཟབ་རྒྱས། འདུས་སྡེར་མང་འགྱེད་ཚ་གྲ་བཅས་
པས་བསྙེན་བཀུར་བླ་ན་མ་མཆིས་པ་བཅས་ཚེ་རིང་བའི་རྟེན་འབྲེལ་མཛད། སྤྱི་སོར་ཡང་སློག་
428



ཆ་བཟང་པོ་བསྒྲུབས། ཚེས་བཅུ་གསུམ་ཉིན་སྔགས་པ་བླ་མ་དམ་ཆོས་དཔལ་འབྱོར་གྱིས་ཉི་འོད་
དུ་གསང་སྔགས་རྒྱལ་བ་གྲྭ་ཚང་བ་རྣམས་ཀྱིས་རིང་འཚོར་དམིགས་ཚེ་ཆོག་མཎྜལ་སོགས་ཀྱིས་
རྟེན་འབྲེལ་ལེགས་པར་མཛད་ཅིང་། འདུས་ཚོགས་སུའང་མང་འབྲས་ཕྱག་འགྱེད་ཀྱི་ཞབས་
ཏོག་བསྒྲུབས། སང་ཉིན་སྲད་རྒྱུད་བླ་གྲྭ་ནས་མཎྜལ་རྟེན་འབྱུང་ཚོགས་ཆེན་དུ་མང་ཇ་བཅས་
པའི་སྒོ་ནས་ཚེའི་རྟེན་འབྲེལ་མཛད་པར། འདོད་ཆོས་མང་འགྱེད་སོགས་ཀྱིས་ཐུགས་མགུ་བར་
བྱས། ཟླ་བ་བཅུ་གཉིས་པའི་ཚེས་གསུམ་ལ་བལ་ཡུལ་ནས་ཡམ་བུ་རྒྱལ་པོའི་འཚམས་འདྲི་བ་མི་
སྣ་འགའ་ཞིག །ཀྲེ་པ་ཨ་ཇོ་འབུམ་ཐར། བླ་མ་མིང་སྲིང་བཅས་ངོ་གཡོག་བདུན་ཅུ་སྐོར་ནས་
འབུལ་སྐྱེས་བཟང་པོ་བཅས་ངོས་འཕྲད་བྱས་ཤིང་ཐོན་ཆས་ཀྱིས་ཀྱང་མགུ་བར་བྱས། ཚེས་
བརྒྱད་ལ་པཎ་ཆེན་དགེ་འདུན་གྲུབ་ཀྱི་དུས་ཆེན་གླིང་མེའི་མཆོད་པ་ཡང་ཤིན་ཏུ་བཞེས་པ་བྱུང་།
ཚེས་བཅུ་གཉིས་ལ་དྷའི་ཆིང་བཱ་དུར་དཔོན་གཡོག་ཉིས་བརྒྱ་སྐོར་བྱོན་པར་ངོས་འཕྲད་ཇ་གྲལ་
བཅོ་ལྔ་ལ་དཔོན་གཡོག་བཞི་བཅུ་སྐོར་ལ་ཡན་ལག་བརྒྱད་པའི་སྡོམ་པ་ཕོག་ཅིང་ཐོན་ཆས་སོགས་
ཀྱིས་མཉེས་པར་བསྒྲུབས། དེ་སྐབས་མཚོ་སྔོན་དོན་གྲུབ་ཐའི་ཇིའི་བསྔོ་ཞུས་པ་འབྱོར་བར་བསྔོ་
སྨོན་གྱི་རྒྱས་བཏབ། ལོ་འདི་ནང་དུ་ཆོས་གྲྭ་འདི་ཁའི་གྲྭ་གསར་བུ་བ། བླ་མ་དྲུང་པ་བརྩོན་
འགྲུས་རྒྱལ་མཚན་གྱི་སྐུ་ཚ་བཅས་ཁམས་སོག་དབུས་གཙང་མངའ་རིས་པ་སོགས་བརྒྱ་ཕྲག་
གཉིས་དང་བཞི་དགེ་བསྙེན་ནས་དགེ་ཚུལ་གྱི་བར་གྱི་བསླབ་པའི་གཞིར་བཀོད། ལི་ཐང་སྐུ་སྐྱེ།
ནོ་ཡོན་དཀའ་བཅུ། དགའ་ལྡན་དྷའི་ཆིང་གི་མི་སྣ་བཅས་ཕྱོགས་མཐའ་དག་ནས་བསྙེན་པར་
རྫོགས་པའི་དངོས་པོ་དོན་དུ་གཉེར་སུམ་བརྒྱ་གྱ་བདུན་གྱི་ཐུགས་དགོངས་རྫོགས་པར་བྱས།
རིམ་གྱིས་དབེན་དགོན་པ་བློ་བཟང་ཚེ་རིང་གིས་ལམ་རིམ་ཆུང་བ། དགེ་སློང་ཡེ་ཤེས་རྒྱལ་
མཚན་གྱིས་ལམ་རིམ་ཆུང་བ་དང་བདེ་འཇིགས་གཉིས་ཀྱི་བསྐྱེད་རིམ། ཡེ་ཤེས་དཔལ་འབྱོར་
དང་བློ་བཟང་སྨོན་ལམ། བློ་བཟང་བཀྲ་ཤིས་གསུམ་གྱིས་བདེ་མཆོག་རྩ་རྒྱུད། དགེ་སློང་བློ་
བཟང་རྣམ་རྒྱལ་གྱིས་བདེ་འཇིགས་གཉིས་ཀྱི་བསྐྱེད་རིམ་དང་། ཐོག་མའི་བླ་《བློ་》སྦྱོང་གི་
རྒྱུགས། སྐྱིད་ཚལ་མཁྱེན་རབ་བློ་བཟང་གིས་ཕར་ཕྱིན་ལུང་རིགས་རྒྱ་མཚོའི་རྒྱུགས། འབྲོང་རྩེ་
གོང་བ་དམ་ཆོས་རྒྱ་མཚོས་དུས་འཁོར་གྱི་ཆོ་ག་ཡོངས་རྫོགས་ཀྱི་རྒྱུགས། ལེགས་བཤད་གླིང་པ་
བློ་བཟང་ཆོས་འཕེལ་དང་། གཏིང་སྐྱེས་པ་བློ་བཟང་དཔལ་འབྱོར་གཉིས་ཀྱིས་རྣམ་འགྲེལ་གྱི་
ཐལ་འཕྲེང་ལེའུ་བཞིའི་རྒྱུགས། གསེར་མདོག་ཅན་ཤཱཀྱ་ཡར་འཕེལ་གྱིས་བྱམས་ཆོས་སྡེ་ལྔའི་
429



རྒྱུགས་བྱུང་བར་བདོག་པ་བཟང་པོས་མགུ་བར་བྱས། ལོ་འདི་ནང་དུ་གཙང་རོང་གི་དགོན་སྡེ་
རིས་མེད་པར་མང་ཇ་ལྔ་རེ་དང་། དགོན་ཆེ་གྲ་བཅོ་ལྔ་རྣམས་ལ་ཡང་སྐྱར་ཟླ་ཆོས་འགའ་རེར།
རྒྱལ་བའི་བཀའ་འགྱུར་གཟུངས་བསྡུས་སོགས་ཆོས་ཚན་མང་པོའི་གསུང་སྒྲོགས། སྒྲོལ་ཤེར།
གདུགས་དཀར། ་ཚེ་གཟུངས་ཆོས་སྲུངས་རྣམས་ལ་བསྐང་གསོ་བཅས་གནང་བར་མང་ཇ་
བཟང་པོ་ཉིན་གང་། སྐུ་ཡོན་དུ་འབྲུ་གཤོར་འབོའི་ཁལ་ཆིག་འབུམ། བརྒྱད་ཁྲི། ཉིས་སྟོང་།
སུམ་བརྒྱ་སུམ་ཅུ་སོ་གཉིས་བྲེ་བདུན་ལྷག་པའི་རྩིས་ཀྱི་གོས་དར། སེར་སྐྱའི་གྱོན་པ། རོལ་ཆའི་
རིགས་སོགས་དངོས་པོ་སྣ་ཚོགས། བསྔོ་རྟེན་རྣམ་གཞག །སྙན་ཤལ་གྱི་ཁ་བཏགས་མང་བ་
བཅས་ཀྱིས་བསྙེན་བཀུར། ཉེར་གཅིག་ལ་གོང་མ་བདག་པོ་ཆེན་པོར་འཚམས་ཞུ་བ་དཀའ་ཆེན་
དཔོན་པོ་བློ་བཟང་བཀྲ་ཤིས་འཁོར་བར་འཚམས་ལན་སྐྱེས་གྱ་ནོམ་པ་དང་། འགྲུལ་སྡེབས་སུ་
འགྲོ་དོན་དུ་བཏང་བའི་ཆོས་རྗེ་ཁག་གི་བང་ཕྱིན་པ་སོགས་འབྱོར་བར་ངོས་འཕྲད་བྱས། སང་
ཉིན་དུས་གཏོར་ཚུགས་པར་དཀོན་མཆོག་གི་ཞབས་ཏོག་སོགས་སྔར་ལས་མི་དམན་པ་བསྒྲུབས།
ཉེར་བརྒྱད་ཀྱི་དགོང་ཇའི་ཐོག་བོས་ནས་མི་སྣ་དཀའ་ཆེན་དཔོན་པོ་བློ་བཟང་བཀྲ་ཤིས་དང་།
རྒྱལ་ཆེན་རྩེ་པ་ཆོས་རྗེ་དམ་ཆོས་རྒྱལ་མཚན། དགོན་ཁྲ་ཆོས་རྗེ་དགེ་ལེགས་ཆོས་འཕེལ་སོ་སོའི་
དཔོན་པོ་བཅས་ནས་རིང་འཚོའི་མཎྜལ། གོས་དར། དངུལ་ཇ་སོགས་མཁོ་དགུའི་འབྱོར་པ་རྒྱ་
ནོམ་པའི་སྟེར་ཆ་དང་། དགེ་འདུན་ལ་མང་འགྱེད་བཟང་པོའི་བསྙེན་བཀུར་ཞུས། ཁྲོ་མོ་ཞེས་
པ་ཤིང་ཕོ་འབྲུག་གི་གནམ་ལོ་ཚེས་པའི་སྐབས་དཔལ་ལྡན་འདོད་པ་ཁམས་ཀྱི་དབང་ཕྱུག་མ་
སོགས་ལ་མཆོད་གཏོར་སྤྱན་གཟིགས། རྟེན་རྣམས་འབུལ་བར་ཉི་འོད་དུ་བསྐང་གསོ་བ་རྣམས་
དང་བཅས་པའི་ཐོག །གོང་ས་ཐམས་ཅད་མཁྱེན་པ་ཆེན་པོ་ནས་འཚམས་འདྲི་དང་། ལོ་སྐེག་
ལས་གྲོལ་བའི་ལེགས་སྐྱེས་སུ་བཅོམ་ལྡན་ཚེ་སྦྱིན་མའི་སྣང་བརྙན། གན་གོས་བཟང་པོའི་བེར་
ཁྱད་ཐོན། པཎ་ཞྭ། དངུལ་དཀར་གྱི་མཎྜལ། ས་ལེ་སྦྲུམ་སྲང་ཡོན་ཏན་གྱི་གྲངས་ལྡན་གྱི་ཚོམ་
བུ། གོས་དར་སོགས་གནང་བར་གཟིམ་འགག་ཞལ་ངོ་། རྒྱུ་སོག །བོད་ཁམས་པ་སོགས་ཀྱི་
དཔོན་ཆོས་མཛད། སྦྱིན་བདག་ བཅས་ སེར་སྐྱའི་ཚོགས་མང་པོར་ངོས་ཀྱིས་འཕྲད་ཅིང་།
དགའ་སྟོན་ཚོགས་འཁོར་གྱིས་དགྱེས་པ་བསྐྱེད། ཚེས་གཉིས་ནས་སྤྱི་སྐྱུར་བ་རྣམས་ལ་མགོན་པོ་
བར་གཅོད་ཀུན་སེལ་གྱི་སྒོ་ནས་བཀའ་བསྒོ་བྱིན་རྟེན་ཡང་སྔ་གོང་བཞིན་ཕུལ། ཁོང་རྣམ་པ་
ནས་ཀྱང་བགྲོ་གླེང་བཤད་པ་བཅས་བསྟན་པའི་ཞབས་འདེགས་སུ་གྱུར། གྲོལ་བསྟུན་ངོ་མཚར་
430



བཀོད་པར་ཇ་གཉིས་ཀྱི་བར་གྲལ་འཕྲོས་པས་འབེལ་གཏམ་བཅས་ཕུན་སུམ་ཚོགས་པ་བྱུང་།
ཚེས་ལྔ་ནས་རྒྱལ་བས་ཆོ་འཕྲུལ་བསྟན་པའི་དུས་ཆེན་གྱི་སྨོན་ལམ་ཚུགས་པར་ཞབས་ཏོག་མང་
ཞིང་། རབ་འབྱམས་པ་དགེ་ལེགས་ཀྱིས་ཚོགས་དབུར་བོས་ནས་མཎྜལ། དངོས་པོ་རྒྱ་ཆེ།
དགེ་འདུན་ལ་རྙེད་པ་བཟང་པོ་བཅས་པས་ཚེའི་རྟེན་འབྲེལ་མཛད། རྒྱལ་ཆེན་རྩེའི་ཆོས་སྡེ་པ་
རྣམས་ཀྱིས་ཀྱང་མཎྜལ་སོགས་ཀྱི་སྒོ་ནས་རྟེན་འབྲེལ་དང་། ཁོང་རྣམས་ལའང་མང་འགྱེད་མི་
དམན་པ་བསྟབས། སྔ་སོར་གོང་མ་བདག་པོ་ཆེན་པོ་ནས་བླ་སྨན་པ་དགོས་ཕེབས་པར་། འདི་
ཁའི་གྲྭ་ཁྲོད་ནས་རབ་འབྱམས་པ་འཚོ་བྱེད་བློ་བཟང་ཡར་འཕེལ་སྔ་མོ་ནས་རྫོང་ལྟ་བྱས་པ་རྒྱ་
ནག་ཏུ་ལྔ་པའི་ལམ་དུ་གྱུར་པའི་ཟླ་བོ་རྣམས་འཁོར་ནས། ཚོགས་དབུར་བོས་ཏེ། གོས་བཟང་
པོས་གསེར་གཡབས་ལ་ཐོག་ཡོལ་བརྫིབས་ཁེབས། ཁྲི་སྟེང་དུ་གདུགས། རྒྱལ་མཚན། སྟན་སྙེ་
འབོལ་དང་། འཕན་ཆ་ལྔ་བཅས་མཆོད་པའི་བྱེ་བྲག །བསྔོ་རྟེན་དངུལ་སྲང་ཆིག་སྟོང་བཅས་
མཁོ་དགུའི་འབྱོར་ཚོགས་རྒྱ་ཆེ་བ་དང་། རིང་འཚོར་དམིགས། མཎྜལ། དངུལ། གོས་དར་
སོགས་གཟབ་རྒྱས། འདུས་པའི་ཚོགས་ལ་མཛོད་བཏགས་ཀྱི་ཕྱག་འགྱེད་བཅས་བརྙེད་བཀུར་
གཟིབ། ཚེས་དྲུག་ནས་རེ་ཞིག་བར་རྒྱུད་སྡེ་གཉིས་པ་བཅོམ་ལྡན་འདས་རྣམ་པར་སྣང་མཛད་
མངོན་པར་བྱང་ཆུབ་པའི་སྙིང་པོ་ཅན་ལ་ལས་རུང་གི་བཟླས་པའི་མགོ་བརྩམས། ཟླ་བ་གཉིས་
པའི་ཚེས་ལྔ་ལ་བ་སོ་བ་དཀའ་བཅུ་དོན་གྲུབ་རྒྱ་མཚོས་མཎྜལ་དངོས་པོ་བསྟན་ཞིང་སློག་ཆ་དང་
བཅས་དགའ་ལྡན་རབ་རྒྱས་ཀྱི་བླ་མར་རྫོང་སྟའི་སྟེར་ཆ་ཁྲི་ཇ་འགྱེད་བཅས་བསྟབས། ཚེས་བཅུ་
གཅིག་ལ་སྔགས་པའི་སློབ་དཔོན་དུ་རྟ་ནག་ལྷུན་གྲུབ་རྩེ་པ་སློབ་དཔོན་རིན་པོ་ཆེ་བློ་བཟང་
མགོན་པོའི་སྐུ་སྐྱེ་དཀྱིལ་ཁང་ཞལ་སྔ་ནས་བློ་བཟང་བཀྲ་ཤིས་དང་། དཀྱིལ་ཁང་དུ་མངའ་རིས་
ཟངས་མཁར་བ་བཀའ་བཅུ་པ་བློ་བཟང་དོན་གྲུབ་བསྐོ་བཞག་གི་ཚན་གྲངས་སོགས་ཕུལ། དེ་
ཉིན་སྤོས་ཁང་ཆོས་ལུང་གཞིས་བྱེས་བླ་གྲྭ་ཚང་མས་མཎྜལ། རྟེན་འབྱུང་བཟང་པོ། འདུས་སྡེར་
མང་ཇ་བཅས་བསྒྲུབས། དེ་མཐུན་ཕྱོགས་འདུས་མང་པོར་ངོས་འཕྲད་འདོད་ཆོས་བསྟན་
འབར་མའི་ལུང་། མང་འགྱེད། སྤྱི་སྒེར་གྱི་སློག་བཅས་ཕུལ། ཚེས་བཅུ་གསུམ་ལ་རྗེ་ཉིད་ཀྱི་
དུས་ཆེན་ཉིན་གཙང་རོང་གི་དགོན་སྡེ་རྣམས་སུ་བསྙེན་བཀུར་བཟང་པོ། དབུལ་པོ་སྐྱེ་བོའི་
ཚོགས་དྲུག་བརྒྱ་བརྒལ་བར་འབྲུའི་སྦྱིན་པ་བྱས། རྒྱ་ནག་དང་མཚོ་ཁ་དཔོན་གཡོག་རྣམས་
གེགས་ཚགས་ཀྱིས་ཐུགས་ནང་མ་གཤིན་པར་བརྟེན། གོང་ས་ཐམས་ཅད་མཁྱེན་པ་ཆེན་པོ་ནས་
431



སྐུ་ཚབ་མགྲོན་གཉེར་དཀོན་མཆོག་དང་། འདི་ཁ་ནས་བློ་བཟང་སྨོན་ལམ་སོ་སོར་ཞུ་ཡིག་རྟེན་
ལྡན་ངག་མ་བཅས་ལེགས་སྤེལ་ཡོང་རེས་རྫོང་སྟེ་བྱས། གསེར་མདོག་ཅན་མཁན་སློབ་སྤྱི་མི།
གཞིས་རྩེ་བཀར་རྒྱབ་བཅས་སེར་སྐྱའི་ཚོགས་མང་པོར་འཕྲད་ཅིང་། གསེར་མདོག་ཅན་པ་ལ་
མང་འགྱེད། སོ་སོར་སློག་བཅས་བསྟབས་འཇམ་དབྱངས་གོང་མ་ཆེན་པོ་ནས། ཛ་སག་བློ་མ་
བཀའ་བཅུ་བློ་བཟང་དཔལ་འབྱོར། རྡར་གོ་ཆི། སྦི་ཆའི་ཆི་བཅས་གོང་ས་རིན་པོ་ཆེར་གསེར་
ཐམ་འབུལ་མི་དཔོན་གཡོག་དྲུག་ཅུ་སྐོར་ཡོད་པ་འདིར་འབྱོར་ཞིང་། འདིར་ཡང་མཛོད་
བཏགས། ཤེལ་རིགས་མང་པོ། གུ་གུ་ཤ་སོགས་ཀྱི་ཡོལ་གོ་མང་བ། ཁྱད་གོས་གསར་ཐེན་སྤུས་
གཙང་བ་ཡུག་ཆེན་དགུ་བཅས་སྐྱེས་བཟང་པོའི་སྒོ་ནས་མངོན་པར་ལྡང་བ་གནང་ཞིང་། ཁོང་
རྣམས་ལ་ཡང་ཇ་གྲལ་ཐོག་གོང་མ་ཆེན་པོར་སྐུའི་འཚམས་འདྲི་སོགས་བྱས། མི་སྣ་སོ་སོའི་ཟླ་
བཅས་ནས་ཀྱང་སྟེར་ཆ་གྱ་ནོམ་མཛད། ས་ག་ཟླ་བའི་ཚེས་གསུམ་ལ་ཛ་སག་བླ་མ་བློ་བཟང་
དཔལ་འབྱོར་བཅས་བཅུ་གཉིས་ལ་བསྙེན་རྫོགས་ཀྱི་དངོས་པོ་དགོས་ཚུལ་བྱིན། ཚེས་ལྔ་ལ་མི་སྣ་
ངོ་གཡོག་སོགས་ཁ་འཐོར་བརྒྱར་ཉེ་བར་ཚེ་དབང་དང་། རྗེ་བཙུན་འཇམ་དབྱངས་ཤེས་རབ་
འཁོར་ལོའི་རྗེས་གནང་དགོས་ཚུལ་དང་བསྟུན་ཐོན་ཆས་བྱིན་རྟེན་དང་དངོས་པོ་གཟབ་རྒྱས་
བསྟར་ནས་ཐོན་པར་བྱས་ཤིང་། གོང་མ་ཆེན་པོར་གནང་ལན་ཞུ་ཡིག་རྟེན་མཛོད་བཏགས།
འཆི་མེད་གྲུབ་པའི་སྣང་བརྙན་བཀྲ་ཤིས་ལི་མ་བྱོན་ལེགས། དྲི་བཟང་དམར་སེར་གྱི་ཆུན་པོ་ཉི་
ཤུ་རྩ་གཅིག །ཤལ་པ་དཀར་དམར་བཅས་ཕུལ། ཆོས་གྲྭ་འདི་ཁའི་རྡོ་གཅལ་ཀུན་དགའ་ར་
བའི་བསྐལ་བཟང་སངས་རྒྱས་སྟོང་སྐུའི་རྡོ་སྐུ་སོགས་ལ་གསེར་ཤོག་དང་། ཤིང་རྩི་སོགས་ཟླ་བ་
གཅིག་གི་ཁོངས་སུ་གསར་སྒྲོན་ཚན་དར། བྲིས་པ་དབུ་མཛད་དར་རྒྱས་རྒྱལ་མཚན་སོགས་ལྔ་
བཅུ། མགོ་པ་ལག་གཡོག་རྣམས་ལ་བཟོ་སྟོན་བཅས་པར་གོས་དར། གོན་པའི་རིགས། འབྲུ་
རྐྱང་གཟབ་པས་བློ་ལྷག་པར་ཚིམ་པར་བྱས། ཚེས་བཅོ་ལྔ་ལ་ཆོས་གྲྭ་འདི་ཁའི་རྟེན་གསུམ་གྱིས་
མཚོན་གཙང་གི་རྟེན་གྲགས་ཆེ་འགའ་ལ་སྣ་ལྔའི་མཆོད་པ། དགེ་འདུན་ལ་མང་ཇ་སྦྱོར་སྦྲེལ།
བསྔོ་རྟེན་རྣམ་གཞག་བཅས་སྔར་བཞིན་གྱིས་བསྙེན་བཀུར། ཉེར་ལྔ་ལ་གོང་ས་ཐམས་ཅད་
མཁྱེན་པ་ཆེན་པོར་རྒྱ་ནག་གོང་མ་ཆེན་པོ་ནས་གསེར་ཐམ་ཕུལ་པའི་ལེགས་འབུལ་སྤྱི་ཁྱབ་དང་
བསྟུན། མཛོད་བཏགས། གོས་སེ་ཧུ་མའི་བླ་བྲེ། གསེར་ཐུམས། དངུལ་ལྡོང་། དངུལ་
གཞོང་། བུམ་པ། ཕོར་པ། རྟ་མིག་བཅས་ཀྱི་མགོ་བྱས། བཟང་གོས། སྨན་བྱང་། རྒྱ་བལ་
.432



སོགས་ཀྱི་རས་ཆ་བཅས་དགུ་ཚན་ཉེར་གཅིག །གྲྭ་ཚང་ཁག །ཧར་གདོང་། དགོན་ཁག་གི་བླ་
མ། སྒེར་པ། དྲག་བཙན་བཅས་ནས་ཀྱང་དངུལ། དེ་བསྟུན་ཡབ་ལའང་དངུལ་གྱི་ད་སྦག་
བཅས་གོས་དར་རས་ཆ་བཟང་པོའི་དགུ་ཚན་ལྔ་འབུལ་བ་དང་། ངོས་ལ་པོ་ཏ་ལར་ཡང་ཡང་
འོང་དགོས་པའི་ཐུགས་ཐམ་ཕེབས་པ་བཞིན། འདི་ལོ་སྟོན་ཀ་ཙམ་འགྲོ་ཐུབ་རེའི་སྙན་གསན་
འབུལ་བ་དང་བཅས་མགྲོན་གཉེར་ས་ཁུད་བ་རྫོང་སྟེ་བྱས། ཟླ་བ་ལྔ་པའི་ཉེར་གཉིས་ལ་མདའ་
དཔོན་ལྕང་ལོ་ཅན་པ་སོགས་གཙང་དྲུང་འགའ་བཅས་མང་པོར་ངོས་འཕྲད་དགོས་ཚུལ་སྔ་ཕྱིར་
རིམ་བཞིན་ཐུགས་འདོད་བསྐངས། ཆུ་སྟོད་ཟླ་བའི་བཟང་པོ་དང་པོ་རྒྱལ་ཕུར་འཛོམ་པའི་ཉིན།
རྡོ་གཅལ་ཆེན་མོའི་སྐུ་རྟེན་སོགས་ཀྱི་རྩི་གསོས་ལེགས་པར་བགྱིས་པར། དཔལ་རྡོ་རྗེ་འཇིགས་
བྱེད་ཆེན་པོ་ལ་བརྟེན་པའི་རབ་ཏུ་གནས་པ་བསྡུས་པ་ཞིག་བྱས་ཏེ། ཞག་བདུན་བར་དུ་མཆོད་
པ་རྒྱུན་མི་འཆད་པས་མཆོད། དེ་སྐབས་གོང་མའི་དམག་མིའི་མགོ་པ་རྨ་ལོ་ཡེ་ཞིག་ལྷ་སར་ཡོད་
པའི་གཉེར་པ་འཚམས་འདྲི་སྐྱེལ་བར་འབྱོར་པ་དང་འཕྲད་དེ་ནས་རིམ་གྱིས་ཕུན་ཚོགས་གླིང་པ་
ངག་དབང་ལེགས་བཤད་ཀྱིས་མཛོད་རྩ་འགྲེལ་དང་མཁས་གྲུབ་རྒྱ་མཚོས་དབུ་མ་རྩ་འགྲེལ།
འབྲོང་གོང་པ་དགེ་འདུན་དར་རྒྱས་ཀྱིས་དུས་འཁོར་གྱི་ཆོ་ག་ཚང་འགྲིག །དབེན་དགོན་པ་བློ་
བཟང་ཆོས་འཛིན། བློ་བཟང་དམ་ཆོས། ཡེ་ཤེས་རྒྱ་མཚོ། ངག་དབང་རྒྱ་མཚོ། བློ་བཟང་
དཔལ་འབྱོར། འཇམ་དབྱངས་ཆོས་འཕེལ་རྣམས་ནས་འཁོར་ལོ་བདེ་མཆོག་གི་རྩ་རྒྱུད། བློ་
བཟང་ཤེས་རབ་ཀྱིས་རྗེ་དེ་ཉིད་ཀྱིས་མཛད་པའི་འཇིགས་བྱེད་དང་བདེ་མཆོག་གི་བསྐྱེད་རྫོགས།
གསེར་མདོག་ཅན་པ་ཀུན་དགའ་རྒྱལ་མཚན་གྱིས་བྱམས་ཆོས་སྡེ་ལྔ་དང་སྡོམ་གསུམ་རབ་དབྱེ་
སོགས་ཀྱི་རྒྱུགས་ཡང་དག་པར་བྱུང་བ་སོ་སོར་བབ་འབྲེལ་དང་མཚུངས་པའི་སྟེར་ཆས་ཡིད་ཚིམ་
པར་བྱས། ཚེས་བཅོ་ལྔའི་གསོ་སྦྱོང་དང་དབྱར་གནས་ཀྱི་སྦྱོར་བ་ལ་ཡོང་དགོས་ཚུལ་དགེ་སྐོས་
ནས་བྱུང་ཡང་འགྲོ་མ་ཐུབ་ཅིང་སང་ཉིན་ནས་བཟུང་དབྱར་གནས་ཚུགས་པར། ཆོས་གྲྭ་འདིས་
མཚོན་དབྱར་གནས་ཚུགས་རྒྱུན་ཡོད་པའི་ཆོས་སྡེ་ཆེ་ཕྲ་མང་པོ་དང་། བསམ་གཏན་པ་བཅས་
པར་མང་སྐོལ་ཞབས་ཏོག་སྔར་བཞིན་ཆག་མེད་བསྒྲུབས། ཟླ་བ་བདུན་པའི་ཚེས་བདུན་ལ་ལི་
ཐང་མཁན་པོ་སྤྱི་གཉེར་བཅས་ནས་མཎྜལ་རྟེན་འབྱུང་གཟབ་རྒྱས་ཀྱིས་རིང་འཚོའི་རྟེན་འབྲེལ་
མཛད། ཚེས་བཅོ་ལྔ་ལ་གཞུང་ས་ནས་ཞོལ་སྡེ་པ་སྒེར་རྒན་ཀུན་དགའ་ཆོས་འཕེལ་ཆེད་མངགས་
ཀྱིས་རྩེའི་ཐུགས་ཐམ་དང་། ཡབ་རྗེ། དྷའི་ཆིང་བཱ་དུར་གྱི་གསུང་བྲིས་རྟེན་ལྡན་གནང་བར།
433



སྔོན་དུ་རི་བོ་དགེ་ལྡན། ཆོས་འཁོར་རྒྱལ་བཅས་བརྒྱུད་བཀྲ་ཤིས་ལྷུན་པོར་ཆིབས་བསྒྱུར་གནང་
རྩིས་ཡིན་ཀྱང་། ལྷ་ལྡན་དུ་ཡོད་པའི་ཨ་ས་ཨོ་པ་སོགས་ནས་མཚོ་ཁའི་ཟིར་བུན་ཐག་མ་ཆོད་
པར་གོང་ས་རིན་པོ་ཆེ་གཙང་ལ་ཕེབས་ན་བཀའ་བློན་སོགས་དྲུང་འཁོར་རྣམས་ཞབས་ཕྱིར་འགྲོ་
དགོས་བཅས་གང་སར་རེ་ཞིག་བཞུགས་དགོས་ནན་ཆེ་བྱུང་བས། དེས་ན་ངོས་ལོ་ན་མཐོ་ཡང་
ངེད་རང་བློ་རྩེའི་གཏད་མཚམས་སུ་མ་ཟད་གང་ཅིའི་ས་ནས་པོ་ཏ་ལར་ཡོང་དགོས་ཚུལ་བཀའ་
ནན་ཞབས་འཐུད་བཅས་གནང་བར། ཡང་ཡང་བཀའ་ཕེབས་བྱུང་བར་མ་ཟད་སྔོན་དུ་མགྲོན་
གཉེར་ཆེད་རྫོང་གིས་སྟོན་ཀ་ཞལ་དཀྱིལ་མཇལ་བའི་སྙན་སྒྲོན་ཕུལ་བ་དེ་བཞིན་ཡིན་ཀྱང་།
གེགས་དབང་ལྟ་བུས་ཟླ་བ་ལྔ་པ་ནས་བཟུངས་གྲང་བའི་ནད་ཀྱིས་ཅུང་ཟད་མ་བདེ་བར་འཕྲལ་
དུ་བཅར་མ་ཐུབ་པས། ཟླ་བ་དགུ་པ་ཙམ་ལ་འགྲོ་ཐུབ་རེའི་ཞུ་ཡིག་དང་ངག་མ་བཅས་རྫོང་སྟ་
བྱས། གནམ་གང་ལ་དགག་དབྱེ་དང་དགེ་འདུན་ལ་ཞབས་ཏོག །སང་ཉིན་སྔ་ཆར་རྗེ་ཞལ་སྔ་
ནས་རྣམ་པ། དགེ་སྐོས་ལས་འཛིན་སོགས་ལ་དགག་ཆུང་སྔར་ལྟར་ཞ་ཆག་མེད་པས་དགྱེས་པར་
བྱས། ཁྲུམས་ཟླའི་ཚེས་བདུན་ལ་འདུས་སྡེར་མང་ཇའི་ཐོག་གྱོན་པའི་སྤོང་ཐག་དང་། དགེ་
འདུན་ཉིས་སྟོང་བདུན་བརྒྱ་སྐོར་ལ་འབྲུ་འགྱེད་ཁལ་གཉིས་རེ། སྔགས་གྲྭ་པ་བརྒྱ་ཕྲག་གཉིས་
ལྷག་པར་གྲྭ་པ་རེར་དངུལ་ཞོ་བདུན་རེ་ཐོབ་རྩིས་ཀྱི་དངོས་པོ་སྣ་ཚོགས། བསྔོ་རྟེན་རྣམ་གཞག་
རྒྱས་པ་ཕུལ། འཕྲལ་གྱི་གེགས་སེལ་ལྟ་བུར་ཉེར་བཞི་ནས་བཟུངས་ཁྱུང་ནག་གི་སྒོམ་བཟླས་ལ་
བརྩོན་པར་བྱས། ཟླ་བ་དགུ་པའི་ཚེས་གཅིག་ལ་ཕྱོགས་འདུས་སེར་སྐྱ་མང་པོར་ངོས་འཕྲད་
དགོས་པའི་འདོད་པ་བསྒྲུབས། ཚེས་བཅོ་ལྔ་ལ་ཆོས་སྟོན་དང་བསྟུན་འཕྲད་མི་མང་པོར་འཕྲད།
གླུ་དབྱངས་ཟླ་བའི་ཚེས་དགུ་ལ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་བསྟན་འགྲོའི་
དཔལ་དུ་ཞབས་པད་བརྟན་པའི་ཕྱིར། ཞབས་བརྟན་འབུལ་བར་མགྲོན་གཉེར་ས་ཁུད་པ་ཐོན་
པ་བྱས། འདུལ་བ་ལུགས་ཀྱི་ལོ་མགོ་ཚེས་བཅུ་དྲུག་གཟའ་སྐར་སྦྱོར་བ་ལེགས་པའི་ཉིན་ཚོམས་
ཆེན་དུ་སྤྱན་དྲངས་ཏེ་གསོལ་སྟོན་རྒྱས་པའི་ཐོག །རྣམ་རྒྱལ་གྲྭ་ཚང་པ་རྣམས་ཀྱིས་རྗེ་བཙུན་
རྣམ་པར་རྒྱལ་མའི་ཆོ་ག་དང་འབྲེལ་བའི་སྒོ་ནས་མཎྜལ། སྒྲོལ་དཀར་ཡིད་བཞིན་འཁོར་ལོའི་
སྣང་བརྙན་བཀྲ་ཤིས་ལི་མ། བསྐལ་པ་བཟང་པོའི་གླེགས་བམ། གསེར་ཟངས་ལས་གྲུབ་པའི་
ཆོས་སྐུའི་རྟེན། དངུལ་དཀར་ལས་གྲུབ་པའི་མཎྜལ་བཀྲ་ཤིས་རྟགས་བརྒྱད་རྒྱལ་སྲིད་སྣ་བདུན་
གྱི་ཚོམ་བུ་བཀོད་པ། ན་བཟའ་སྐོར་ཆ་ཚང་། ཞལ་དཀར་སྟེགས་བཅས། སྤྱི་བླུགས། བཟེད་
434



ཞལ། བཟང་གོས་རྒྱན་གཞིའི་སྐུ་བེར། བཞུགས་སྟན། སྐུ་སྙེ། བཟང་གོས་ཀྱི་བླ་བྲེ། རྟེན་
ཁེབས། གསེར་ཐུམས། དངུལ་ལྡོང་། བྱ་མ་བུམ། དངུལ་གཞོང་། དངུལ་རྟ་མིག་མ་ལྔའི་
མགོ་ཚན་གྱིས་གཙོས་པའི་བཟང་གོས། ཁ་བཏགས། བྱང་སྨན། ལིང་། དར་ཁྲ། རས་ཆའི་
རིགས་སོགས་སྤུས་ལེགས་ཀྱི་ཚན་གྲངས་ལྔ་བཅུ་ང་གཅིག་བཏེག །ཡབ་རྗེར་ས་ཟླ་སྲང་འཁོར་
གྱིས་གཙོས་པའི་ཚན་གྲངས་བཟང་པོ་བཅོ་ལྔ། དྷའི་ཆིང་བཱ་དུར་ལ་ཚན་གྲངས་བཟང་པོ་དགུ།
གྲྭ་ཚང་གྲྭ་པ་བརྒྱ་དང་སུམ་ཅུ་སྐོར། རྩེའི་ཞབས་ཕྱི་བདུན་ཅུ། ཡབ་རྗེའི་ཕྱག་གཡོག་ཉི་ཤུ་སྐོར་
ལ་དངུལ་སྲང་རེ། གྲྭ་ཚང་དུ་རྣམ་གཞག་བཅས་པའི་སྒོ་ནས་བརྟན་བཞུགས་རྒྱས་པ་ཕུལ་བར་
ཤིན་ཏུ་དགྱེས་པའི་རྣམ་འགྱུར་གནང་ཞིང་། བཀའ་ལན་སོགས་བདག་རྐྱེན་བླ་ན་མ་མཆིས་པ་
བཀའ་དྲིན་བསྐྱངས་འདུག །དགའ་ལྡན། སེར་འབྲས། རྒྱུད་སྟོད་སྨད། བཀྲ་ཤིས་ལྗོངས་
སོགས་ལ་མང་ཇ་ལྔ་རེ། སྤོང་ཐག །དགེ་འདུན་ཁྲི་ཕྲག་བརྒལ་བར་རྒྱུ་དངུལ་ལྷད་བྲལ་ཞོ་རེའི་
ཕྱག་འགྱེད། བསྔོ་རྟེན་རྣམ་གཞག་དགའ་ལྡན་དུ་རྗེ་བཙུན་བླ་མའི་སྐུ་གདུང་རིན་པོ་ཆེ་དང་།
ཇོ་ཤཱཀ་བཅས་ལ་བརྒྱ་མཆོད་སྣ་ལྔའི་ཐོག །སྙན་ཤལ་མཛོད་བཏགས་ཟུང་འབྲེལ་རེ་ལ་བསྟན་པ་
རྒྱས་པའི་རྩོམ་ཚིག་ཇོ་ཤཱཀ་གཉིས་ལ། ༈ ན་མོ་གུ་རུ་ཤཱཀྱ་མུན་ཡེ། ལྷ་མིའི་འདྲེན་མཆོག་ཟས་
གཙང་སྲས་པོ་དང་། །དབྱེར་མེད་སྣང་བརྙན་ངོ་མཚར་གཟི་འབར་བ། །ས་གསུམ་སྐྱེ་རྒུའི་
བསོད་ནམས་ཞིང་མཆོག་ལ། །ལྷ་རྫས་ཕུལ་དགེས་ཁྱོད་བསྟན་འབར་གྱུར་ཅིག །རང་བྱོན་ལྔ་
ལྡན་གྱི་སྙན་ཤལ་ལ། ༈ གངས་རིའི་མགོན་པོ་འཕགས་པའི་སྐུ་མཆོག་ལ། །ཡིད་འོང་དྲི་མེད་
རབ་དཀར་ལྷ་ཡི་གོས། །ཕུལ་བའི་དགེ་བས་མར་གྱུར་འགྲོ་བ་ཀུན། །མྱུར་དུ་འཕགས་མཆོག་
ཁྱེད་དང་མཚུངས་པར་ཤོག །ཅེས་པ་བྲིས། མ་གཅིག་དཔལ་གྱི་ལྷ་མོར་ཡང་གྲྭ་པ་བརྒྱད་ཀྱིས་
བསྐང་གསོ་ཉིན་གང་སྙན་དར་འཕྲིན་བཅོལ་དང་བཅས་ལྷག་བསམ་རྣམ་པར་དག་པའི་སྒོ་ནས་
བསྙེན་བཀུར་ཡང་དག་པ་བསྒྲུབས། ཉེར་ལྔ་ལ་དགའ་ལྡན་ལྔ་མཆོད་གླིང་མེ་ཡང་ཤིན་ཏུ་བཞེས་
པ་བྱུང་།་ ལོ་འདི་ནང་དུ། རྒྱ་སོག་ཁམས་བོད་མངའ་རིས་སོགས་ཕྱོགས་ཀུན་འདུས་ནས་དགེ་
ཚུལ་དོན་གཉེར་བརྒྱ་ཕྲག་གཉིས་དང་བདུན་ཅུ་དོན་དྲུག་ཙམ་དང་། དེ་བཞིན་ཕྱོགས་མཐའ་
དག་ནས་འདུས་པའི་གྲྭ་པ་ཉིས་བརྒྱ་ཞེ་བཞི་ལ་ཐུགས་འདོད་ཀྱི་རེ་བ་བསྙེན་རྫོགས་ཀྱི་དངོས་
པོས་བསྐང་ཞིང་། རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པའི་བྱ་བ་རྣམས་རང་ཉིད་བྲོ་
འཚལ་ཀྱང་མ་ལྟོས་པར་བརྩོན་པ་ཆེན་པོས་བསྒྲུབས། ལོ་ནང་འདིར་ཆོས་གྲྭ་འདི། སྔགས་
435



ཁང་། དགའ་ལྡན་རབ་རྒྱས། ཤངས་རི་བོ་དགེ་འཕེལ། དབེན་ས་ཆོས་ཀྱི་ཕོ་བྲང་། རོང་
བྱམས་ཆེན། ཉུག་ཆོས་འཁོར་གླིང་། དགའ་ལྡན་ཆོས་འཁོར། མཚན་སྒྲོགས་དགའ་བ་གདོང་
པ། ཞ་ལུ་རི་མཐིལ། བྱ་གཤོངས། གངས་ཅན་ཆོས་འཕེལ། སྲད་རྒྱུད་པ། ལྷུན་རྩེ།. གནས་
ཆོས་སྡེ། སྣར་ཐང་ཆོས་སྡེ། ཆོས་འཁོར་བདེ་ཆེན། བཀྲ་ཤིས་དགེ་འཕེལ། ཐུབ་བསྟན་
ཡངས་ཅན། ཐུབ་བསྟན་རྣམ་རྒྱལ། མདངས་ཆེན། ཐར་པ་སོགས་དགོན་སྡེ་རྣམས་ལ་སྤྱི་བྱེ་
བྲག་གི་རིམ་གྲོར་དམིགས། རྒྱལ་བའི་བཀའ་འགྱུར་རོ་ཅོག་གིས་མཚོན་ཆོས་འདོན་ལེ་ཚན།
གདུགས་ཤེར། སྒྲོལ་མ། ཚེ་གཟུངས་སོགས་དང་། ཆོས་སྲུངས་རྣམས་ལ་བསྐང་གསོ་ཟབ་རྒྱས་
ཟླ་ཆོས་མང་ཉུང་སྐབས་སྦྱར་མཛད་པར། ཞབས་ཏོག་ཡོན་བསྔོ་རྟེན་རྣམ་གཞག་སོགས་ཀྱིས་
མཉེས་པར་བྱས། སྔགས་གྲྭར་ཆོས་སྐྱོང་བསྲུང་མའི་བསྐང་གསོ་ཟླ་བ་སྦྲེལ་བའི་སྐབས། ཏཱ་བླ་
མ་བཟོད་པར་རིན་ཆེན་གྱིས་འབུལ་བསྐུར་གོས་དམར། ཇུས་ངུར་སྨྲིག་གི་གྲྭ་ལྕགས་ཅན་བླ་གོས་
བརྒྱ་ཕྲག་སྦྱོར་འཇགས་དང་བསྟུན། དགེ་འདུན་བརྒྱ་ཕྲག་གཉིས་ལ་ཕྱག་འགྱེད་ཞོ་ཕྱེད་དོ་རེ་
དང་། བསྔོ་རྟེན་རྣམ་གཞག་བཅས་ཕུལ། འདི་ཁའི་གྲྭ་པ་བྱང་བ་སྤང་ཡུལ་བ་ཞབས་དྲུང་བློ་
བཟང་དཔལ་འབྱོར། གཞི་གནས་པ་བློ་བཟང་བཤེས་གཉེན། ལྷུན་པོ་རྩེ་བ་བློ་བཟང་ཡར་
འཕེལ་གསུམ་གྱིས་རྣམ་འགྲེལ་ལེའུ་བཞིའི་ཐལ་འཕྲེང་། དབེན་དགོན་པ་འཇམ་དབྱངས་ཆོས་
འཕེལ། བློ་བཟང་བཀྲ་ཤིས་གཉིས་ཀྱིས་བདེ་མཆོག་རྩ་རྒྱུད། གསེར་མདོག་ཅན་པ་དཀོན་
མཆོག་རིན་ཆེན་གྱིས་འདུལ་མཛོད་རྩ་རྐྱང་གི་རྒྱུགས་བྱུང་བར་སྟེར་ཆ་བཟང་བས་གཟེངས་
བསྟོད། དཀོན་མཆོག་ལ་མཆོད་པ། ངན་སློང་ལ་སྦྱིན་གཏོང་། མདོར་ན་མཆོག་དམན་བར་
མའི་ཚོགས་ལ་བསམ་པས་ཀུན་ནས་བསླངས་པའི་ཕན་པ་རྒྱ་ཆེན་པོའི་སྒོ་ནས་རྒྱལ་བའི་བསྟན་པ་
རིན་པོ་ཆེའི་ཞབས་འདེགས་ལ་བརྩོན་པར་བྱས་སོ། །དྲག་ཞན་བར་མའི་ཚོགས་ལ་ངོས་འཕྲད་
ཀྱི་འདོད་པ་ཆུ་བོའི་རྒྱུན་བཞིན་བསྐྱངས། ཟླ་བ་བཅུ་གཉིས་པའི་ཉེར་གཉིས་ནས་བཟུངས་འདི་
ཁའི་རྒྱུད་གྲྭ་པ་དང་མགོན་ཁང་པ་རྣམས་ཀྱིས་རྒྱལ་བསྟན་སྤྱི་བྱེ་བྲག་དེ་འཛིན་གྱི་སྐྱེས་ཆེན་དམ་
པ་སོགས་ལ་ལོག་སྨྲ་བདུད་རིགས་ནག་ཕྱོགས་རྣམས་འཇོམས་པར་བྱེད་པའི་སླད་དུ་ཆོས་སྲུངས་
དམ་ཅན་རྒྱ་མཚོའི་དམག་ཚོགས་རྣམས་ཀྱི་མཐུ་དཔུང་བསྐུལ་བའི་མཆོད་གཏོར་དམ་རྫས་སྤྱན་
གཟིགས་རྣམས་ཀྱིས་མཉེས་པའི་ཐབས་སྔར་བཞིན་བགྱིས། འཕགས་པའི་ཡུལ་དུ་བི་ཤྭ་བནྡྷ།
ལྗོངས་འདིར་ཤིང་མོ་སྦྲུལ་ལོར་འབོད་པའི་གནམ་ལོའི་བཞིན་རས་གསར་དུ་བཞད་པའི་སྔ་ཆར་
436



བསྐང་གསོ་བ་རྣམས་ཀྱིས་ཉི་འོད་དུ་སྲིད་གསུམ་བདག་མོ་འཁོར་བཅས་ལ་སྔར་བཅོལ་ལེགས་
པའི་གཏང་རག་དང་། ད་བཅོལ་《འཆོལ་》བསྒྲུབས་པའི་གསོལ་འདེབས་དངོས་བཤམས་ཡིད་
སྤྲུལ་གྱི་མཆོད་སྤྲིན་རྒྱ་མཚོ་འབུལ་བ་དང་བསྟུན་དགའ་སྟོན་གྱི་ཐོག །རྒྱལ་དབང་ཐམས་ཅད་
མཁྱེན་པ་ཆེན་པོ་ནས་འཚམས་འདྲིའི་ཐུགས་ཐམ་རྟེན་བྱོན་པ་ཆ་ཚང་། གོས་དར་སོགས་གྱ་
ནོམ་དང་། ཡབ་རྗེ། དྷའི་ཆིང་བཱ་དུར་གྱིས་ཀྱང་འཚམས་འདྲི་བ་དང་བཅས་སེར་སྐྱའི་ཚོགས་
དུ་མར་ཚོགས་སྟོན་གཟབ་རྒྱས་སྔར་བཞིན་བསྒྲུབས། འདི་ལོ་སྤྱི་སྐྱུར་སྐབས་དཀའ་བཅུ་པ་
རྣམས་ལ་གེགས་སེལ་དུ་བཀའ་བསྒོ་དགོས་ཚུལ་བྱུང་ཡང་གཟུགས་གཞིའི་བབས་དང་བཅས་
མཚམས་གྲོལ་ཐུབ་པ་ཞིག་མ་བྱུང་ཞིང་། མགོན་ཁང་ཆེན་མོའི་ལྷ་མོའི་རྟེན་མཇལ་ཕུལ། ཁོང་
རྣམས་ནས་གཞུང་ལུགས་རབ་འབྱམས་ཀྱི་སྒོ་བརྒྱ་ཕྱེ་ནས་བསྟན་པའི་ཞབས་འདེགས་ལེགས་
པར་མཛད། གྲོལ་བ་དང་བསྟུན་ངོས་འགྲོ་མ་ཐུབ་ཀྱང་གཟིམ་ཆུང་ངོ་མཚར་བཀོད་པར་གསོལ་
ཇ་བཞུགས་གྲལ་ཀྱང་ཞུས། ཚེས་ལྔ་ནས་རྒྱལ་བས་ཆོ་འཕྲུལ་བསྟན་པའི་དུས་ཆེན་ཚུགས་པར།
དགེ་འདུན་ལ་རིས་མེད་མཐའ་དག་ནས་གུས་མཆོད་ཕུན་སུམ་ཚོགས་པ་བྱུང་སོང་ཞིང་། བསྟན་
པ་ཡུན་རིང་དུ་གནས་ཤིང་། ཡིད་ཅན་ཀུན་ལ་བདེ་བ་འབྱུང་བ་དང་། མཐར་བླ་ན་མེད་པའི་
བྱང་ཆུབ་འཐོབ་པའི་བསྔོ་སྨོན་གྱི་རྒྱས་འདེབས་ཀྱང་འཕེལ་བ་བྱུང་འདུག །ཚེས་བཅུ་བཞི་ལ་
ཕྱོགས་འདུས་སྨོན་ལམ་སྐོར་བ་པ་ཉིས་སྟོང་ཙམ་ལ་མ་ཎི་དགེ་བསྐུལ་བས་རྒྱང་འཕྲད་དགོས་ཚུལ་
འདོད་པ་བསྒྲུབས། ལྷ་ས་སྨོན་ལམ་གྱི་སྐབས་གནས་ཆུང་ཆོས་སྐྱོང་ཆེན་པོ་ནས། དྷའི་ཆིང་བཱ་
དུར་ལ་ངོས་ལ་ཟང་ཟིང་གི་དངོས་པོ་ལས་དད་པ་གཙོ་བས་རིང་དུ་འཚོ་བའི་གསོལ་བ་ཐོབ་
ཕེབས་པས། ཟླ་བ་གཉིས་པའི་ཚེས་བཅུ་གཟའ་སྐར་གཤིས་པའི་ཉིན། ཆོག་ཐུ་ཐའི་ཇི་རྫོང་སྟ་
མཛད་པར་མཚམས་དབར་ཞིག་ལ་མཎྜལ་དངོས་པོའི་འབྱོར་ཚོགས་ཡུན་རིང་སྡོད་དགོས་པའི་
ཁས་ལེན་དགོས་ཚུལ་དང་བཅས་བྱུང་བར། ཁོར་ངོ་གཡོག་བཞི་དང་མགོན་ཁང་པ་རྣམས་ལ་
ཕྱག་དབང་དུ་གྲགས་་པ་བྱས། གསུང་བྲིས་ཀྱི་ལན་ཀྱང་བསྟེན་ཞལ་སོ་སོར་གཟབ་མང་དང་།
བང་ཕྱིན་པར་བདག་རྐྱེན་བཟང་པོ་བྱས། སོག་བན་ཡེ་ཤེས་སྨོན་ལམ་གྱིས་མཎྜལ་ཐོག །རིན་
ཆེན་རྡོ་རྗེ་ཕ་ལམ་ཕོན་མི་ཆུང་བས་གཙོས་དངོས་པོ་གྱ་ནོམ་པ། འདུས་པ་རྒྱ་མཚོར་མང་འགྱེད།
གཙང་ཕྱོགས་ཀྱི་དགེ་དགོན་འགའ་ལ་ངོས་ཀྱི་རིང་འཚོར་དམིགས་མང་ཇ་སྦྱོར་སྦྲེལ་བསྔོ་རྟེན་
རྣམ་གཞག་བཅས་ཀྱིས་བསྙེན་བཀུར་བའི་སྒོ་ནས་ཚེའི་རྟེན་འབྲེལ་བསྒྲིགས། བཅུ་གསུམ་དུས་
437



ཆེན་ལ་གཙང་རོང་གི་དགོན་སྡེ་རིས་མེད་སྤོང་བ་པའི་སྡེ་བཅས་མཐའ་དག་ལ་མང་ཇ་ཕྱག་
འགྱེད། སྤྱི་སྒེར་གྱི་རིམ་གྲོར་དམིགས་མང་ཇ་བཞི་རེ་བསྔོ་རྟེན་རྣམ་གཞག་བཅས་སྔར་བཞིན་
ཞབས་ཏོག་དང་།: ཆོས་གྲྭ་འདིར་མང་ཇ་ཚང་མར་བཞེས་སྤྲོ་ལག་རྡོག་ཕྱག་འགྱེད་བསྔོ་རྟེན་
རྣམ་གཞག་བཅས་མི་ཞན་པ་བསྒྲུབས། ནག་པ་ཟླ་བའི་ཚེས་དྲུག་ལ་ཐོན་པ་ཆོས་ཁྲིམས་རྙིང་པ་
དཀའ་ཆེན་བློ་བཟང་ཡོན་ཏན་གྱིས་རིང་འཚོའི་མཎྜལ་ཐོག །དངོས་པོའི་སྟེར་ཆ། རྣམ་གཞག་
དང་དགེ་འདུན་ལ་མང་འགྱེད་ཀྱི་བསྙེན་བཀུར་མཛད། ལོ་སྔོན་མ་ནས་བཟུངས་གཟུགས་གཞི་
མི་བདེ་བའི་མུར་ཚམ་པ་ཞིག་གིས་རྐྱེན་བསླངས་བྲོ་ཚབ་《ཚབས་》ཆེ་བར། མཛོད་པ་ནས་
བརྟག་པ་དགོས་ཚུལ་བྱས་པའི་རིམ་གྲོ་བབས་པ་རྣམས་འདི་ཁ་འདུས་ཚོགས་དང་སྔགས་ཁང་།
ཕྱོགས་མཐའི་དགོན་ཁག་ཆེ་ཕྲ་རི་ཁྲོད་དང་བཅས་པར་མང་འགྱེད་ཕོན་ཆེ་ངེས་དང་། ཉེ་
འཁོར་སེར་སྐྱ་ནས་ཀྱང་འདུས་པ་རྒྱ་མཚོར་མང་ཇ་བཞི་བཅུར་ཉེ་བ། མགྲོན་གཉེར་ས་ཁུད་
པས་ཀྱང་མང་ཇ་ཕྱག་འགྱེད་དངོས་པོ་སྣ་ཚོགས། ཟུར་བཞི་སློབ་དཔོན། དགེ་སྐོས། མི་ཚན་
སོ་སོ་བཅས་ནས་མང་ཛ། སྔགས་གྲྭ་སྤྱི་ཚོགས་ནས་བསྡུས་ཇ་ཉིན་གང་ལྔ་སྦྲེལ། ལས་ཚན་པ་
རྣམས་ནས་རྒྱུད་ཇ་ཉིན་གང་བཅས་པའི་ཐོག་ཏུ་ཚེ་ཆོག་དང་། འཆི་བླུའི་སྒོ་ནས་ཚེ་རིང་དུ་འཚོ་
བའི་རིམ་གྲོ་ཐུགས་བསམ་དག་པའི་སྒོ་ནས་བསྒྲུབས་པར་མཛད། དེ་སྐབས་ནད་བབས་ལྕི་བ་
དབུས་གཙང་དུ་གྲགས་ཆེ་བས། རྒྱལ་དབང་མཆོག་ནས་ཐུགས་ཀྱི་མ་བཟོད་བརྩེ་བས་གཟིགས་
པས་ངོས་ཀྱི་རིམ་གྲོར་དམིགས། སེར་འབྲས་སོགས་ལ་རེ་ཞིག་མང་ཇ་རྒྱུན་འཛུགས་དང་།
འདི་ཁར་ཡང་སྐུ་ཚབ་ཏུ་ཨེམ་ཆི་བློ་བཟང་ནོར་བུ་རྫོང་སྟེ་བཀའ་དྲིན་བསྐྱངས་པའི་ཉེར་གསུམ་
ལ་གཟིམ་ཆུང་དུ་མཎྜལ། རྟེན་གསུམ། གྱོན་པ་ཆ་ཚང་། གསེར་ཐུམས། དངུལ་རྟ་རྨིག་མ་ལྔ།
དངུལ་གྱི་སྤྱད་པ་ལེ་ཚན་བདུན། ཉ་སྲམ་པགས་པ། ཧུ་ཇ་འཁོར་དྲུག་བཅུ་གཅིག་གི་མགོ་
བཅས་གོས་དར། རས་ཆ་སོགས་ཀྱི་ཚན་གྲངས་བཟང་པོ་སོ་གཅིག་སྩལ་ཐོག །རྒྱལ་བསྟན་སྤྱི་
དང་ཞྭ་སེར་གྱི་བསྟན་པ་ལ་དགོངས་པའི་ཡུན་རིང་འཚོ་དགོས་པའི་ཐུགས་ཐམ། བཀའ་སྩལ་
བཅས་ཕེབས་པར། རང་ཉིད་ལུས་སེམས་ལ་རང་དབང་མ་ཐོབ་ཀྱང་བཀའ་དང་ལེན་གྱིས་
དཀོན་མཆོག་ལ་གསོལ་བ་བཏབ། འདུས་སྡེར་ཡང་རིང་འཚོར་དམིགས་པའི་མང་ཇ་བཅོ་ལྔ་
ཕྱག་འགྱེད་བཀྲས་བཏགས་རེའི་ཞབས་ཏོག་གནང་། དེ་བསྟུན་ཡབ་རྗེ་ནས་ཀྱང་གསུང་བྲིས་
རྟེན་སྦྲགས་བཟང་པོ། འདུས་པ་རྒྱ་མཚོར་མང་ཇ་བཟང་མང་མཛད་ཅིང་། བླ་དཔོན་དགེ་
438



འདུན་བཅས་ཚང་མར་དཀོན་མཆོག་རིན་པོ་ཆེ་རྣམ་པ་གསུམ་ལ་གསོལ་འདེབས་རྩེ་གཅིག་
གནང་བས། གཟུགས་གཞི་མི་བདེ་བ་རིམ་དྲག་ཏུ་སོང་བས་བྱིན་རླབས་རྟེན་འབྲེལ་ཕུན་སུམ་
ཚོགས་པ་བྱུང༌། གོང་ས་རིན་པོ་ཆེ་དང་ཡབ་རྗེ་ལ་བཀའ་ལན་སོགས་བཟང་པོ་ཕུལ། ས་ག་ཟླ་
བའི་ཚེས་དྲུག་ལ་གྲོང་སྟོད་ཁང་གསར་བས་རིང་འཚོའི་མཎྜལ་གྱི་སྒོ་ནས་ཚན་གྲངས་བཏེག་
ཅིང་། ཚོགས་ཆེན་དུ་མང་འགྱེད་བསྒྲུབས། ཁོང་ཚོས་རྒྱལ་བའི་བཀའ་འགྱུར་རིན་པོ་ཆེ།
འཕགས་པ་ལོ་ཀེ་ཤྭ་ར་མཆེད་བཞིར་གྲགས་པའི་འདྲ་ལྕོག་ཙནྡན་ལས་གསར་བཞེངས་ལ་མེ་ཏོག་
འཐོར་དགོས་ཚུལ་བཞིན་གཏོར། ཚེས་བརྒྱད་ལ་གཉེར་ཚང་པ་རྙིང་པ་དྲུང་རམ་པ་འཕྲིན་ལས་
ཀྱིས་གཟིམ་ཆུང་དུ་རིང་འཚོའི་མཎྜལ་སྟེར་ཆ་གཟབ་ཅིང་དགེ་འདུན་ལ་མང་འགྱེད་བཅས་རྙེད་
བཀུར་བསྟབས། ཚེས་བཅུ་བཞི་ལ་སྡེ་པ་བཀའ་བློན་ཕོ་ལྷ་ཐའི་ཇིས་དངོས་པོ་གྱ་ནོམ་བཏེག་
ཅིང་། འདུས་སྡེར་མང་འགྱེད་བཅས་པས་ཚེའི་རྟེན་འབྲེལ་བསྒྲིགས། སློག་ཆ་བཅས་པས་ཐོན་
པར་བྱས། ཚེས་བཅུ་དྲུག་ལ་མཚོ་སྔོན་ནས་དགའ་ལྡན་ཨེར་ཏེ་ནི་ཇུ་ནང་དང་། དཔོན་མོ་
ཕྱོགས་ལས་རྣམ་རྒྱལ། གསེར་ཏོག་ཞབས་དྲུང་སོགས་ཀྱི་ཨེམ་ཆི་འཚམས་འདྲི་རྟེན་ཕོན་མི་ཆུང་
ཙམ་དང་། བསྔོ་ཞུས་པ་འགའ་བཅས་འབྱོར་པར་ངོས་འཕྲད་བདག་རྐྱེན་བཟང་པོ་བྱས། ཟླ་
བ་ལྔ་པའི་ཚེས་བརྒྱད་ལ་དོན་གཉེར་ཅན་འགའ་ཞིག་ལ་བསྙེན་གནས་ཀྱི་སྡོམ་པ་ཕོག་ཅིང་སློག་
ཆ་བགྱིས། མཛོད་པ་དཀའ་བཅུ་བློ་བཟང་རྡོ་རྗེ་ནད་ཡུན་རིང་ཙམ་སོང་བ་སྨན་དཔྱད་རིམ་གྲོ་
གང་དྲག་བསྒྲུབས་ཀྱང་། ཚེས་བཅོ་ལྔའི་སྔ་ཆར་ལྔ་པའི་ལམ་དུ་གྱུར་པར། ཆོས་གྲྭ་འདི་ཁར་
བདུན་དང་པོ་ཚུན་ལ་མང་ཇ་རེ། ཕྱག་འགྱེད་གྲྭ་པ་རེར་འབྲུ་གཤོར་ཁལ་གསུམ་རེ་བསྔོ་རྟེན་
རྣམ་གཞག་གཟབ་རྒྱས། མཆོད་ཁང་རྣམས་སུ་བརྒྱ་མཆོད་སྣ་ལྔ་མང་བ་སྙན་དར། རྒྱུད་པ་གྲྭ་
ཚང་དུ་ཉིན་གང་བཞིའི་རིང་ཀུན་རིག །ཉིན་བཞིའི་རིང་གསང་འདུས་ཀྱི་གསུང་ཆོག་མཛད་
པར་ཡོན་གྲྭ་པ་རེར་འབྲུ་གཤོར་ཁལ་གསུམ་རེ། བསྔོ་རྟེན་རྣམ་གཞག །དབེན་ས་ཆོས་ཀྱི་ཕོ་
བྲང་དུ་ཉིན་བཞིའི་རིང་མང་ཇ་ལྔ་རེའི་ཐོག་འཁོར་ལོ་བདེ་མཆོག་གི་ཆོ་ག་མཛད་པར་ཡོན་
དངུལ་སྲང་ཉེར་ལྔ། གོས་ཡུག་གཉིས། ཁ་བཏགས་བཅོ་ལྔ། གོས་ཆེན་གྱི་ལ་བ་ཤ་གསུམ།
བསྔོ་རྟེན་རྣམ་གཞག །རི་ཁྲོད་ཀྱི་སྡེ་རྣམས་ལ་མང་ཇ་བཅུ་རེ་ཕྱག་འགྱེད་བལ་ཊཾ་རེ། གཙང་
རོང་གི་དགོན་སྡེ་རྣམས་སུ་མང་ཇ་སྦྱོར་སྦྲེལ་དགེ་འདུན་ཆིག་ཁྲི་ཙམ་ལ་གྲྭ་པ་རེར་སྨན་ཁག་
གསུམ་རེའི་རྩིས་ཀྱི་དངོས་པོ་སྣ་ཚོགས། བསྔོ་རྟེན་རྣམ་གཞག །གོང་ས་རྒྱལ་བའི་དབང་པོའི་
439



སྐུ་ཞབས་སུ་གསུང་བསྔོ་ཞུ་རྟེན། ཐུབ་པ་གསེར་གླིང་མའི་འདྲ་ལྕོག་བཀྲ་ཤིས་ལི་མ། བཀའ་
གདམས་གླེགས་བམ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་འཁྲུངས་རབས་བྲིས་ཐང་གྲ་
མཚུངས། གྱོན་པ་ཆ་ཚང་། གསེར་དངུལ། ་ཚན་གྲངས། རྟ་དྲེའུ་སྒ་འཁོར་ཆ་འགྲིག་རེ་དང་།
ཇོ་ཤཱཀ་རྣམ་གཉིས། ། འཕགས་པ་ལོ་ཀེ་ཤྭ་ར། གསེར་གདུང་རིན་པོ་ཆེ། དགའ་ལྡན་གསེར་
གདུང་རིན་པོ་ཆེ་སོ་སོར་མཆོད་པ་སྣ་ལྔའི་བརྒྱ་མཆོད། - སྙན་དར་ཁ་བཏགས་ཆེ་བ་རེ། དབུས་
ལྷོ་བྱང་གི་དགོན་ཁག་ཆེ་ཆུང་བརྒྱ་ཕྲག་གཅིག་དང་བཅུ་བཞི་ཙམ་ལ་མང་ཇ་སྦྱོར་སྦྲེལ་རེ་དང་།
འགྱེད་སྨན་ཁ་རེའི་རྩིས་ཀྱི་དངུལ། བསྔོ་རྟེན་རྣམ་གཞག འདུས་སྡེ་འདིར་ཡང་མང་ཇའི་ཐོག་
སྤྱི་འགྱེད་དངུལ་སྲང་བཞི་བརྒྱ་དང་སུམ་ཅུའི་རྩིས་ཀྱི་གོས་དར་སོགས་དངོས་པོ་སྣ་ཚོགས། བསྔོ་
རྟེན་རྣམ་གཞག་སོགས་ཀྱིས་དགེ་བསྒྲུབས་གང་ལྕོགས་བགྱིས། གོང་ས་ཐམས་ཅད་མཁྱེན་པ་
ཆེན་པོ་ནས་ཀྱང་མཛོད་པའི་དགེ་འཐུད་དུ་ཇ་དངུལ་གོས་དར་སོགས་ཀྱི་ཚན་གྲངས་ཕོན་མི་ཆུང་
བ་སྩལ། ཉེར་ལྔ་ལ་སྟོང་སྒར་དཔོན་དགའ་གཞི་ནས་ཀྱིས་དབུས་ལྷ་སྡེ་མི་སྡེ་སྤྱི་དང་། བོད་ཆོས་
རྒྱལ་ལྷ་སྲས་བཅས་ནས་རིང་དུ་འཚོ་བའི་མཎྜལ་ཐོག །མཛོད་བཏགས་ཆེ་ལེགས། དྲི་བཟང་
གུར་ཀུམ་མཁར་རྒྱུའི་ཁལ་དྲུག་ལྷག་པ། དངུལ་སྲང་ལྔ་བརྒྱ་བཅས་ཀྱི་སྐྱེས་མཛད་པར། བློ་
བཟང་མཐའ་ཡས་སྦྲེལ་པོར་བདག་རྐྱེན་དང་། སློག་ཆར་གྱོན་པའི་རྒྱུ་གོས་བཟང་སྤུས་གཙང་པ་
ཡུག་རིང་བདུན། ཧུ་ཇ་རྙིང་པ་འཁོར་དྲུག་གསུམ་སོགས་གསུང་ལན་ཕུལ། དེ་ཉིན་རྨེ་རུ་རབ་
འབྱམས་པ་འཇམ་དབྱངས་རྒྱ་མཚོས་ཀྱང་མཎྜལ། དངོས་འབྱོར་བཟང་པོ། འདུས་པ་རྒྱ་
མཚོར་མང་འགྱེད་བཅས་པའི་སྒོ་ནས་ཚེའི་རྟེན་འབྲེལ་བསྒྲིགས་ཤིང་ཁོང་ལ་སློག་ཆ་ཡང་བྱས།
ཟླ་བ་དྲུག་པའི་ཚེས་བཅོ་ལྔ་ནས་དབྱར་གནས་ཚུགས་པར་ཆོས་གྲྭ་འདིས་མཚོན་པའི་དགོན་སྡེ་
རྣམས་ལ་མང་འགྱེད་སྔར་ལྟར་བྱས། ཟླ་བ་བདུན་པའི་ཚེས་བརྒྱད་ལ་དཀའ་བཅུ་ལྡེ་ཆུང་བ་བློ་
བཟང་དབང་རྒྱལ་གྱིས་རིང་འཚོར་དམིགས་མཎྜལ། སྟེར་ཆ། དགེ་འདུན་ལ་བསྙེན་བཀུར་
བཅས་གཟབ། ཚེས་བཅུ་གཅིག་གཟའ་སྐར་འཕྲོད་སྦྱོར་ལེགས་པའི་སྔ་ཆར་བཀའ་བཅུ་ལྡེ་ཆུང་
བ་བློ་བཟང་དབང་རྒྱལ་མཛོད་པའི་ཁུར་ལེན་དུ་བསྐོས་པར། རང་གནས་ལྷ་སྡེ་མི་སྡེའི་ཚོགས་
མཐའ་དག་ནས་མཛོད་པར་ཁྲི་འདེགས་ཀྱི་ཚན་གྲངས། ངོས་ལའང་ལེགས་སྐྱེས་རིམ་པར་བྱུང་།
ཁྲུམས་ཟླའི་ཚེས་བརྒྱད་ལ་སྔ་གོང་རྒྱུ་དང་མཚོ་ཁའི་ལེགས་སྤེལ་དུ་བློ་བཟང་སྨོན་ལམ་བཏང་བ་
འཁོར་བའི་གོང་མའི་ཞུ་ལན་གསེར་ཡིག་དང་། དེ་གོང་འཚམས་ལན་བཅས་སོ་སོར་གནང་རྟེན་
440



མཛོད་བཏགས་ཆེ་ཆུང་བཅུ་ཕྲག །དངུལ་ལྡོང་། དངུལ་བུམ། དངུལ་ཕོར་རེ། མཛོད་གོས་
ཡུག་ཉི་ཤུ་རེ་བཅས་འབྱོར། མི་སྣ་བློ་བཟང་སྨོན་ལམ་གྱིས་མཎྜལ། རྟེན་འབྱུང་འདུས་སྡེར་
མང་འགྱེད་གཟབ། སྔར་ཕན་ལྷོ་བོད་གཉིས་གཏན་ཆིངས་ཞོད་འཇགས་ཡིན་ཀྱང་། ལྷོ་བོད་
གེགས་ཆགས་ཀྱིས་ས་མཚམས་སུ་སྡོད་མི་འགའ་ཞིག་གི་སློང་རྐྱེན་ལ་བརྟེན་པའི་ཕན་ཚུན་ལུགས་
མ་ལེགས་པར། ཆིངས་དན་ཡོང་རེས་ལྡེ་ཆུང་བ་བཀྲ་ཤིས་དབང་ཕྱུག་རྫོང་སྟེ་བྱས། ཟླ་བ་དགུ་
པའི་ཚེས་བཞི་ལ་གྲང་བའི་ནད་བབས་རྒྱུན་རིང་བའི་འཕྲོད་རྟེན་དུ་རྟ་ནག་འབུ་རུ་ཆུ་ཚན་
དྲངས་ནས་བྱས། དེ་སྐབས་ར་ལོ་སྐུ་སྐྱེའི་ཡང་སྲིད་དཔོན་སློབ་ཁ་ཤས། ར་ལོ་ཆོས་རྗེ་ངག་
དབང་དར་པོ་སོགས་ནས་མཎྜལ། གསེར་དངུལ། གོས་དར། ཇ་རས། རྟ་མཛོའི་སྟེར་ཆ།
འདུས་ཚོགས་ལ་མང་འགྱེད་བཅས་པས་བླ་མར་བགྱིས། ཚེས་བཅུ་གསུམ་ལ་ཏྲེ་བོ་མ་ཟུར་དགེ་
ཚུལ་མ་སྐོར་དང་། མཚོ་སྔོན་ནས་ཕུན་ཚོགས་པད་ལི། སྒྲོལ་སྐྱབས་ཀྱི་འཚམས་འདྲི་བ་དང་།
རྣམ་རྒྱལ་ཚེ་རིང་གི་བསྔོ་རྟེན་སྐྱེལ་མི་འབྱོར་བར་བང་ཕྱིན་ངོ་མར་ངོས་འཕྲད་དང་། བྱིངས་ལ་
རྒྱང་འཕྲད་བྱས། ལྷ་བབ་དུས་ཆེན་ཉིན་མཆོད་ཁང་སོགས་ལ་མཆོད་པ་སྣ་ལྔའི་སྟོང་མཆོད་སྔར་
ལྟར་བསྒྲུབས། ཅུང་གཟུགས་གཞི་མི་བདེ་རུང་། དེ་ཉིན་ཏྲེ་བོ་ཁང་གསར་མཁན་པོ་དཔོན་
གཡོག་གཉིས་ལ་དགེ་ཚུལ་གྱི་སྡོམ་པ་ཕོག །སང་ཉིན་ཁོང་རྣམ་པས་རིང་འཚོའི་མཎྜལ། རྟེན་
འབྱུང་དུ་གསེར་དང་ཇ་འཁོར་དྲུག་བརྒྱ་ཕྲག་གི་སྟེར་ཆ་མཛད་ཅིང་ཚོགས་ཆེན་དུ་ཡང་མང་
འགྱེད་ཕུལ། ཟླ་བ་བཅུ་པའི་ཚེས་བཞི་ལ་ཆབ་མདོ་འཕགས་པ་ལྷའི་སྤྲུལ་པའི་སྐུ་ནས་འཚམས་
འདྲི་བ་ངོ་གཡོག་དང་། འབྲས་ལྗོངས་རྒྱལ་པོའི་དབྱར་དུས་ཀྱི་འཚམས་འདྲི་བ་བཅས་འབྱོར་
ཞིང་། ཁོང་སོ་སོ་ཡང་རིམ་ཐོན་བྱས། མཛོད་པ་རྒྱལ་དབང་ཐམས་ཅད་མཁྱེན་པ་ཆེན་པོར་
ཐོག་མའི་ཕྱག་མཇལ་ཞུ་བ་དང་བསྟུན། ཚེས་བཅུ་བདུན་གྱི་ཉིན་རྒྱུ་ཡོན་སྦྱར་ཏེ་སྐུ་ཞབས་གྲྭ་
ཚང་པ་རྣམས་ཀྱིས་རྗེ་བཙུན་རྣམ་པར་རྒྱལ་མའི་ཆོ་ག་ལ་བརྟེན་ནས། ཚོམས་ཆེན་དུ་གསོལ་
སྟོན་རྒྱས་པའི་ཐོག །བསྟན་པ་དང་འགྲོ་བའི་དོན་དུ་ཞབས་ཟུང་བསྐལ་པ་རྒྱ་མཚོའི་བར་དུ་
གཡོ་བ་མེད་ཅིང་རིས་མེད་འགྲོ་ལ་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་བསྐུལ་བའི་
གསོལ་བ་འདེབས་པའི་འབུལ་རྟེན། དགུ་ཚན་བདུན་ཅུ་དོན་ལྔ་ཡོད་པའི་ཐོག་མར་ཁ་བཏགས་
ཆེ་ལེགས། དངུལ་དཀར་གྱི་མཎྜལ་རི་རབ་རྒྱལ་སྲིད་སྣ་བདུན་གྱི་ཐོག་འཇོག ། རྒྱལ་བ་ཚེ་
དཔག་མེད་ཀྱི་སྣང་བརྙན་བཀྲ་ཤིས་ལི་མ་ཁྲི་འོད་ན་བཟའ་ཅན། བསྐལ་བཟང་གླེགས་བམ།
441



དངུལ་ལས་གྲུབ་པའི་བྱང་ཆུབ་མཆོད་རྟེན། ན་བཟའ་སྐོར་ཆ་ཚང་། ཞལ་དཀར་དངུལ་
སྟེགས། སྤྱི་བླུགས། བཟེད་ཞལ།་ སྐུ་སྙེ། བཞུགས་གདན། བླ་བྲེ། རྟེན་ཁེབས། དངུལ་
ལྡོང་། དངུལ་ལྟེར། དངུལ་གཞོང་། དངུལ་བུམ། དངུལ་ཕོར། གསེར་ཐུམས། དངུལ་རྟ་
མིག་མ་བཅུ། རྒྱའི་སྦུག་སིལ་བཞི། རྒྱུ་གོས། ལྟང་རྩེ་གཉིས། ཧུ་ཇ་འཁོར་དྲུག་སོགས་ཀྱི་མགོ་
ཚན་བཅས། གོས་དར། སྨན་བྱང་། རས་ཆའི་རིགས་སོགས་སྤུས་གཙང་བའི་ཚན་གྲངས་
བཟང་པོ་བཏེག །ཡབ་རྗེ་ཡང་གསེར་ཐུམས་བཅས་པའི་ཚན་གྲངས་དགུ་ཚན་བཅོ་ལྔ། དྷའི་
ཆིང་བཱ་དུར་ལ་གསེར་ཐུམས་བཅས་པའི་ཚན་གྲངས་བཟང་པོ་དགུ་ཚན་དགུ། གྲྭ་ཚང་གྲྭ་པ་
རེར་ཡོན་བཀྲས་བཏགས་དངུལ་སྲང་རེ། རྣམ་གཞག །རྩེའི་ཞབས་ཕྱི། ཡབ་ཀྱི་ཕྱག་གཡོག་
རྣམས་ལའང་དེ་མཚུངས། སེར་འབྲས་དགེ་གསུམ། རྒྱུད་སྟོད་སྨད། བཀྲ་ཤིས་ལྗོངས་རྣམས་
སོ་སོར་མང་ཇ་སྦྱོར་སྦྲེལ། བསྔོ་རྟེན་རྣམ་གཞག་ །སྤྱི་འགྱེད་གྲྭ་པ་རེར་སྨན་ཁ་རེ་ཐོབ་པའི་
དངུལ་ཕུལ་ཏེ། བླ་མ་དགེ་འདུན་གྱི་ཚོགས་ལ་བསྙེན་བཀུར་གྱིས་མཉེས་པར་བྱས། ཞུ་ལན་
རྟེན་གནང་གྱ་ནོམ་པ་དང་། མཛོད་པར་ཡང་རྩེ་ཤོད་ཚང་མ་ནས་བདག་རྐྱེན་བཀའ་དྲིན་ཆེ་
འདུག །དེ་བར་འཕྲད་མི་མང་པོའི་འདོད་པ་རིམ་པར་བསྒྲུབས། ཟླ་བ་བཅུ་གཉིས་པའི་ཚེས་
གཉིས་ལ་གནམ་སྐོས་འཇམ་དབྱངས་གོང་མ་ཆེན་པོ་ནས། འཕགས་ཡུལ་གྱི་པཎ་གྲུབ་རྣམས་ཀྱི་
གསུང་བོད་དུ་འགྱུར་བ་བུ་སྟོན་ཐམས་ཅད་མཁྱེན་པས་ཕྱོགས་སྡེབས་གནང་བའི་དཀར་ཆག་གི་
ཐོག །མཁན་ཆེན་རྒྱལ་བའི་དབང་པོས་ཐོར་བུ་འཇུག་པ་ནང་བ་བཅས་པོ་ཏི་ཉིས་བརྒྱ་དང་ཉི་
ཤུ་རྩ་ལྔ། ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་གསུང་པོ་ཏི་ཉི་ཤུ། ལྕང་སྐྱ་བླ་མའི་
གསུང་པོ་ཏི་བདུན། དེ་དག་གི་དཀར་ཆག་པོ་ཏི་གཅིག་རྣམས་བསྟན་པ་སྤྱི་བྲེ་བྲག་ཡུན་དུ་
གནས་པ་དང་། སྐྱེ་འགྲོ་ཡོངས་ལ་ཕན་བདེ་མ་ལུས་པ་འབྱུང་བའི་ཕྱིར་ཙི་ཎའི་ཡུལ་དུ་པར་
གསར་བསྐྲུན་བཀའ་དྲིན་བསྐྱངས་ནས། པར་ཕུད་ཀྱི་པོ་ཏི་རྣམས་ལ་ན་བཟའ་གླེགས་ཤིང་།
སེ་བཏགས་ཧོའི་སྐུ་རགས་བཅས་རྒྱུ་བཀོད་རྨད་དུ་བྱུང་བ་རྣམས་སྩལ་བའི་མི་སྣར། ཛ་སག་བླ་
མ་ཡེ་ཤེས་བསྟན་པའི་བཤེས་གཉེན། རྫར་ཁོ་ཆི་སྡེལ་འཁོར། སྦི་ཆའི་ཆི་གདོང་གི་ནི་བཅས་
དཔོན་གཡོག་བདུན་ཅུར་ཉེ་བ་འབྱོར་སྐབས། ཟུར་བཞི་སློབ་དཔོན་རྣམས་ལ། མགྲོན་དྲུང་
འགའ། གྲྭ་ཚང་། མི་ཚན་ཁག་བཅས་ཀྱིས་རྟ་ཐབ་ཀྱི་བསུ་བ་བྱས། ཚེས་བཞིའི་ཉིན་བླ་བྲང་དུ་
པོ་ཏི་རྣམས་སྤྱན་འདྲེན་སྐབས། སྔགས་གྲྭ་པ་རྣམས་ཀྱིས་མཆོད་རྫས་ཀྱི་བྱེ་བྲག་བསམ་གྱིས་མི་
442



ཁྱབ་པ་དང་། མཛོད་པ། སློབ་དཔོན་རྣམ་པ་བཅས་ནས་གཟབ་མཆོར་དྲི་བཟང་གི་ཆུན་པོ་
ཐོགས་ཏེ། མཚན་ཉིད་པ་དཀའ་རམ་ཉིས་བརྒྱ་ལྔ་བཅུ་ང་གཉིས་ཀྱིས། གླེགས་བམ་རྣམས་
གསེར་ཡིག་ལེ་ཚན་དང་བཅས་གདན་དྲངས། དར་འཕྱར་དུང་འབུད་དང་བཅས་ཏེ་གསེར་
ཡིག་དང་། བསྟན་འགྱུར་རིན་པོ་ཆེ་ནས་ཁྱད་པར་འཕགས་བསྟོད་ལག་ཏུ་གཏད་པ་ཞལ་ཕྱེ་
ནས་ཚིག་བཀྲ་ལེགས་མཚམས་བར་བཀླགས། མི་སྣའི་ངག་ནས་གོང་མ་ཆེན་པོ་ནས་སངས་རྒྱས་
ཀྱི་བསྟན་པ་རིན་པོ་ཆེ་དར་རྒྱས་དང་། འགྲོ་བ་སེམས་ཅན་ཐམས་ཅད་ལ་ཕན་པ་དང་། བདེ་
བ་མ་ལུས་པ་འབྱུང་པའི་ཕྱིར་པར་གསར་བརྐོས་བགྱིས་པའི་པར་ཕུད་བོད་ཀྱི་བླ་ཆེན་རྣམ་གཉིས་
ལ་བསྐུར་བ་ཡིན་གསུངས་བྱུང་བར། གོང་མ་ཆེན་པོར་འཚམས་ཞུ་སྔར་བཞིན་དང་། ཐུགས་
བརྩེ་བ་ཆེན་པོའི་ཀློང་ནས་མ་བོར་བས་སྔ་ཕྱི་ནར་མར་བཀའ་དྲིན་ཆེ་ཚུལ་ཞུས། པོ་ཏི་རྣམས་
ལའང་ཤིས་པ་བརྗོད་བའི་མེ་ཏོག་གི་ཆར་ཕབ། མི་སྣ་འཁོར་བཅས་ནས་སྤྱི་སྒེར་གྱི་སྟེར་ཆ་བྱུང་
ཞིང་། ཇ་གྲལ་སྣེ་ལེན་གཟབ་པ་བགྱིས། དེ་ཉིན་ནམ་གཤིས་ལེགས་ཤིང་རྟེན་འབྲེལ་འགྲིག་པ་
བྱུང་། དེ་ནས་ཛ་སག་བླ་མའི་དཔོན་པོ་སོགས་བཅུ་གསུམ་དགེ་ཚུལ་དུ་བསྒྲུབས། ཚེས་བཅུ་ལ་
ཛ་སག་བླ་མ་བཅས་བཅུ་གསུམ་པ་བསྙེན་རྫོགས་ཀྱི་སྡོམ་པ་ཕོག །མི་རིང་བར་མི་སྣ་འཁོར་
བཅས་ལ་འདོད་ཆོས་ཚེ་དབང་དང་ཟང་ཟིང་གིས་ཡིད་མགུ་བར་བྱས་ཏེ་གོང་མར་གསེར་ཡིག་
གཉིས་ཀྱི་ལན་རྟེན་སྦྲགས་གཟབ་པར་ཕུལ་ནས་ཐོན་པར་བྱས། ཤིང་སྦྲུལ་ཕན་ལོ་བཞིའི་ཁོངས་
སུ་ཡང་སྐུ་གདུང་ཐུགས་རྟེན་རྣམས་ལ་དུས་ཆེན་བཞིས་མཚོན་མཆོད་འབུལ་གང་རྒྱས། ཆོས་གྲྭ་
ཆེན་པོ་བཞིས་མཚོན་པའི་དབུས་གཙང་གི་དགོན་སྡེ་མང་པོར་མང་ཇ་སྦྱོར་ལྔ་རེའི་ཐོག །སྤྱི་བྱེ་
བྲག་གི་རིམ་གྲོར་དམིགས་པའི་སྒྲོལ་ཤེར་གདུགས་དཀར། ཚེ་གཟུངས། སྨན་བླའི་མདོ་ཆོག་
སོགས་གནང་བའི་ཡོན་ཏུ་དངུལ་གོས་དར་སོགས་ཕོན་མི་ཆུང་བ་དང་། བསྔོ་རྟེན་རྣམ་གཞག་
བཅས་ཀྱི་བསྟི་སྟང་ཡང་དག་པ་བྱས། གཞན་ཡང་གཙང་ཁུལ་གྱི་དགོན་སྡེ་ཆེ་གྲ་མང་པོར་ཟླ་
ཆོས་ཡང་ཡང་བཙུགས་པར། རྒྱལ་བའི་བཀའ་འགྱུར་དང་བསྟན་འགྱུར་སོགས་གསུང་སྒྲོགས་
མཛད་པར་བསྙེན་བཀུར་བགྱིས། མེ་སྤྲེ་ནས་ཤིང་སྦྲུལ་ཕན་གྱི་ཁོངས་སུ། རྒྱལ་བའི་བཀའ་
འགྱུར་རིན་པོ་ཆེ་རྒྱུན་སྒྲོགས་པ་གཞི་གནས་པ་དགེ་སློང་བློ་བཟང་བཟང་པོས་བཀའ་འགྱུར་ཚར་
དྲུག །བསྟན་འགྱུར་ཚར་གཅིག །རྗེ་ཙོང་ཁ་པའི་བཀའ་འབུམ་ཚར་གཅིག །སྟག་མོ་བ་དཀའ་
ཆེན་བློ་བཟང་དོན་གྲུབ་ཀྱིས་བཀའ་འགྱུར་ཚར་བདུན་བརྒལ་བ་དང་། བསྟན་འགྱུར་ཚར་
443



གཅིག་གསུང་སྒྲོགས་མཛད་པའི་ཡོན་དུ་ཁ་བཏགས། དངུལ་གོས་དར། སྣམ་སྦྱར། གྱོན་པ་སྣ་
ཚོགས་བཅས་ཀྱིས་མགུ་བར་བྱས། རིམ་གྱིས་རྒྱལ་ཆེན་རྩེ་པ་དཀའ་ཆེན་བློ་བཟང་བསྟན་པས་
གསང་བ་འདུས་པའི་བསྐྱེད་རྫོགས། གཅེན་ལུང་པ་ཡེ་ཤེས་དགེ་ལེགས། ས་ལུང་པ་ཆོས་རིན་
ཆེན། ཨོ་རྒྱན་རྫོང་པ་ཡེ་ཤེས་བསྟན་འཛིན། རི་མཁར་བ་བློ་བཟང་མཁས་གྲུབ། གནས་པ་ཡེ་
ཤེས་ཆོས་འཛིན་རྣམས་ཀྱིས་རྣམ་འགྲེལ་ལེའུ་བཞིའི་ཐལ་འཕྲེང་། དབེན་དགོན་པ་བློ་བཟང་ཚེ་
རིང་གིས་གསང་བདེ་འཇིགས་གསུམ་གྱི་བསྐྱེད་རིམ་དང་བློ་བཟང་བསྟན་འཛིན། བློ་བཟང་
བཀྲ་ཤིས། བློ་བཟང་འཇམ་དབྱངས་རྣམས་ཀྱིས་བདེ་མཆོག་རྩ་རྒྱུད། ལྷ་རྩེ་ཆོས་སྡེ་བ་བློ་
བཟང་དགེ་ལེགས་ཀྱིས་བྱང་ཆུབ་ལམ་སྒྲོན་དང་ལམ་རིམ་ཆུང་བ། སྦྱིན་པ་རྒྱལ་མཚན་གྱིས་ལམ་
རིམ་ཆེན་མོའི་རྒྱུགས་བྱུང་བར་སོ་སོར་སྟེར་ཆ་གཟབ། གཞན་ཡང་དབུས་གཙང་སོགས་ཀྱི་
དགོན་སྡེ་མང་པོའི་དགེ་རྒྱུན་སློང་མོ་བའི་རིགས་སྔར་བཞིན་མཉེས་པར་བྱས། འདི་ཁའི་མཆོད་
ཁང་སོགས་དང་གཞན་ཡང་རྟེན་གསུམ་འགར་རྒྱུན་བཙུགས་ཀྱི་མཆོད་པ་རྣམས་ཞ་ཆག་མེད་
པར་ཕུ་དུད་ཡང་དག་པ་བསྒྲུབས། ཉེར་གཉིས་ནས་བཟུངས་སྔགས་གྲྭ་པ་དང་མགོན་ཁང་པ་
རྣམས་ཀྱིས་རྒྱལ་བའི་བསྟན་སྲུངས་རྣམས་མཉེས་པར་བྱེད་པའི་མཆོད་གཏོར་དམ་རྫས་སྤྱན་
གཟིགས་དང་། དགེ་འདུན་རྣམས་ལའང་ཞབས་ཏོག །གཏོར་མ་བྱིན་རླབས་སོགས་སྐབས་
འགར་ངོ་མཚར་བཀོད་པར་ཚོགས་སུ་ཕྱིན་ཏེ་བསྟན་པ་རྒྱས་པའི་འཕྲིན་བཅོལ་དང་། ཡོན་ཀྱང་
གཟབ་པར་བསྟབས། ཟིལ་གནོན་ཞེས་པ་མེ་ཕོ་རྟའི་གནམ་ལོ་གསར་དུ་ཚེས་པའི་སྔ་ཆར་མགོན་
ཁང་པ་དང་བཅས་དཔལ་ལྡན་འདོད་པ་ཁམས་ཀྱི་དབང་ཕྱུག་མར་ཕྱི་ནང་དམ་རྫས། སྤྱན་
གཟིགས། དངོས་བཤམས་ཡིད་སྤྲུལ་གྱི་མཆོད་སྤྲིན་རྒྱ་མཚོའི་ཚོགས་འབུལ་བའི་དགའ་སྟོན་
དང་བཅས་པའི་ཐོག །གོང་ས་རྒྱལ་དབང་མཆོག་ནས་གནམ་ལོའི་འཚམས་འདྲིར་ཨེམ་ཆི་བློ་
བཟང་ནོར་བུ། དྷའི་ཆིང་བཱ་དུར་གྱི་འཚམས་འདྲི་བ། མཚོ་སྔོན་ནས་དཔོན་ཕུན་ཚོགས་པད་
ལི། ཕུན་ཚོགས་རབ་བརྟན། ཨེར་ཏེ་ནི་ཨེར་ཁེ་སོགས་ཀྱི་བང་ཕྱིན་པ་རྣམས་དང་། དགའ་
ལྡན་རབ་རྒྱས་པ་སོགས་དགོན་སྡེ་འགའ་ཞིག་གི་ལོ་གསར་སྐྱེལ་མི། དཔོན་ཆོས་མཛད་སོགས་
སེར་མོ་བ། སྦྱིན་བདག་བཀྲ་ཤིས་མཐོང་སྨོན་པ་སོགས་སྐྱ་བོ། གཉིས་པར་ཨོའི་རོད། ཁལ་ཁ།
རྒྱུ་བཅས་ཀྱི་བརྗེ། འཇམ་དབྱངས་བཟང་པོའི་གྲྭ་རྒྱུན། ཀོང་པོའི་གྲྭ་རྒྱུན། གསུམ་པར་ཡང་
མགྲོན་དུ་འོས་རིགས་བཅས་དྲུག་བརྒྱ་སྐོར་དགའ་སྟོན་གྱིས་མགུ་བར་བྱས། ཚེས་གཉིས་ལ་
444



དཀའ་བཅུ་པ་རྣམས་ལ་མགོན་པོ་བར་གཅོད་ཀུན་སེལ་གྱི་སྒོ་ནས་བཀའ་བསྒོ་བྱས་ཤིང་། ཁོང་
རྣམས་ནས་ཀྱང་གཞུང་ལུགས་ཟབ་མོའི་སྒོ་བརྒྱ་ཕྱེ་བའི་བསྟན་པའི་ཞབས་འདེགས་སུ་འགྱུར་བ་
མཛད། ཚེས་ལྔ་ནས་རྒྱལ་བས་ཆོ་འཕྲུལ་བསྟན་པའི་དུས་ཀྱི་སྨོན་ལམ་སྐབས་རྙེད་བཀུར་གཟབ་
ཅིང་སྨོན་ལམ་ཡང་འཕེལ་བ་བྱུང་འདུག །ཚེས་བཅུ་བཞི་ལ་ཕྱོགས་འདུས་ནས་བསག་སྦྱང་དོན་
གཉེར་ཅན་མང་པོ་འདུས་པར་རྒྱང་འཕྲད་ཀྱི་འདོད་པ་བསྒྲུབས། དེ་ནས་ངོས་འཕྲད་བྱེད་མི་
མང་པོའི་འདོད་སྦྱར་ཡང་འཕྲལ་འཕྲལ་འདོད་པ་བསྐངས། ཟླ་བ་བཅུ་གཉིས་བའི་ཚེས་བཅུ་
གསུམ་ལ་རྗེ་དེ་ཉིད་ཀྱི་དུས་ཆེན་ཉིན་གྲྭ་ས་འདིས་མཚོན་གཙང་རོང་གི་དགོན་སྡེ་རྣམས་ལ་
ཞབས་ཏོག་སྔར་ལས་མི་དམན་པ་བྱས། འདི་སྐབས་ཚོགས་ཁྲོ་ཤིན་ཏུ་གྲུམ་ཆེ་བར་བརྟེན་གསར་
བཟོ་བྱས་པའི་རྒྱུར་གསེར་དངུལ་མཁར་རྒྱུའི་ཁལ་བཞི་ཉག་བཅུ་གཅིག་དང་ཁྲོ་ཁལ་ཉིས་བརྒྱ་
བཞི་བཅུ་ཞེ་གསུམ་ལ་བཟོ་བཀོད་ཕུལ་ཕྱིན་རྒྱ་ཁྱོན་ཆེ་བ་གེགས་མེད་གྲུབ་པའི་ཁ་བྱང་དུ། ༈ སུ་
སྟི་སི་དྡྷཾ། སྣ་མང་རིན་ཆེན་རྡུལ་བརྩེགས་ལྷུན་པོར་སྤུངས། །ལུགས་སུ་ལེགས་བླུགས་མཆོག་
གསུམ་བསྙེན་བཀུར་བའི། །སྣོད་མཆོག་རྣམ་བཀྲ་བཟོ་བཀོད་ཕུལ་བྱུང་བ། །འོད་འབར་བཅུ་
ལྡན་དང་མཚུངས་ཁྱོན་ཡངས་པོར། །ལུས་མཆོག་རྟས་བྱེད་རོ་བདའ་ཨ་མྲྀ་ཏ། །ཆད་མེད་
རླབས་འཕྲེང་ལྟ་བུར་རབ་འཁྱིལ་བ། །དཀོན་མཆོག་དགྱེས་པ་བསྐྱེད་པའི་སྣོད་མཆོག་འདི། །
ལྷག་བསམ་དག་པའི་སྒོ་ནས་གསར་དུ་བསྐྲུན། །ས་ལ་རྣམ་བཀྲ་གསུམ་ལྡན་འདུས་པའི་སྡེ། །
འཁོར་ལོ་གསུམ་གྱི་ ཤིས་པས་ཉིན་མཚན་འདའ། ། མི་འགྱུར་ལྷུན་པོ་ལྟ་བུར་རབ་བརྗིད་
ཅིང་། །ལུང་རྟོགས་ཡོན་ཏན་དབྱར་མཚོ་ལྟར་འཕེལ་ཤོག །འདི་ཡི་ཕྱིར་དུ་སྒོ་གསུམ་འབད་པ་
ཡིས། །མཐུན་སྦྱོར་བྱ་བ་ཀུན་ལ་བརྩོན་པ་རྣམས། །ཚེ་རིང་ནད་མེད་མངའ་ཐང་འབྱོར་བ་
རྒྱས། །སྐུ་གསུམ་གོ་འཕང་ཐོབ་པའི་རྒྱུར་གྱུར་ཅིག ། དད་པས་དཀོན་མཆོག་མཆོད་པ་ལ་
བརྩོན་ཞིང་། །བརྩེ་བས་དབུལ་ཕོངས་འགྲོ་ལ་སྦྱིན་གཏོང་དང་། །རྟག་ཏུ་ཐོས་བསམ་སྒོམ་
པའི་བྱ་བ་ཡིས། །སྐྱེ་རྒུ་སྲིད་ཞིའི་མཐའ་ལས་མྱུར་སྒྲོལ་ཤོག །ཅེས་པ་བཀོད་དེ་ཞལ་དྲོར་གྲོའི་
བཞེས་ཚ་དང། ཧུ་ཇ་རྙིང་མའི་མང་ཇ་བཟང་པོའི་བསྙེན་བཀུར་དང་བཅས་ཏེ་ཕུལ། ཆུ་སྦྲུལ་
ནས་མེ་རྟ་ཕན་གྱི་ཁོངས་སུ་དབྱེན་བསྡུམས་མཆོད་རྟེན་གསར་བཞེངས་དང་། རྙིང་པའི་བྱི་
དོར། འཆི་མེད་ལྷ་ཁང་གི་རྟེན་གཙོ་ཚེ་དཔག་མེད་ཀྱི་སྐུ་བརྙན། ལྡེམས་འཇིག་རྟེན་དབང་
ཕྱུག་དང་། གསང་བའི་བདག་པོ་གཉིས་ཀྱིས་མཚོན། བླ་མ་སངས་རྒྱས་བྱང་སེམས་ཀྱི་སྣང་
445



བརྙན་བཀྲ་ཤིས་ལི་མ་བརྒྱ་ཕྲག་དྲུག་སྐོར། རྒྱུད་པ་གྲྭ་ཚང་གི་གཉྫིར་གསར་བཞེངས། ཚོགས་
ཆེན་གྱི་ཁྲོ་མོ་ཆེ་གཉིས། རྡོ་གཅལ་ཆེན་མོའི་བསྐལ་བཟང་སངས་རྒྱས་སྟོང་གི་རྡོ་སྐུ་བཅས་ཤིང་
རྩི་སྐྱར་གསོལ་བགྱིས་པའི་རྡོ་ཤིང་གི་དབུ་མཛད། བཟོ་བོ་མང་པོ། བལ་པོ། བྲིས་པའི་དབུ་
མཛད་ཀྱིས་མཚོན། བྲིས་འབུར་གྱི་བཟོ་བོ་བྱིངས། མགོ་པ་ལག་གཡོག་བཅས་པར། གསེར་
ཕུད་དང་ལུགས་ཁའི་དོད་གསེར་སྲང་དྲུག་དང་ཞོ་བདུན། གླ་ཡོན་ཁྱོན་བསྡོམས་གཤོར་འབོའི་
འབྲུ་ཁལ་འབུམ་ཕྲག་གཉིས། སུམ་ཁྲི་བཞི་སྟོང་བརྒྱ་རེ་དགུ་བྲེ་བཅུ་ཐོབ་པའི་ གོས་དར།
གསེར་དངུལ། འབྲུ་རྐྱང་། བྱུ་རུ་སྤོས་ཤེལ། སེར་སྐྱའི་གྱོན་པ་སྣ་ཚོགས། ལྕགས་རས་སོགས་
ཀྱིས་མགུ་བར་བྱས། ཚེས་བཅུ་བདུན་ལ་གོང་ས་རྒྱལ་བའི་དབང་པོ་ཐུགས་རྫོགས་བཞེས་པ་
དང་། དབང་ཆོས་སོགས་དགོས་ཚུལ་གྱིས་བཀྲ་ཤིས་ལྷུན་པོར་ཆིབས་ཀྱི་ཁ་ལོ་བསྒྱུར་བ་གནང་
རྩིས་ཀྱི་གྲ་སྒྲིགས་སུ་སྡེ་པ་བཀའ་བློན་ཐའི་ཇི་ཕེབས་པར་ངོས་འཕྲད་དང་། མི་རིང་བར་འདོད་
ཆོས་ཚེ་རྟ་ཟུང་འབྲེལ་དགོས་ཚུལ་ཕུལ། གཟུགས་གཞི་གཅོང་ཞིང་ན་ཚོད་མཐོ་བས་ཡང་ཡང་ལྷ་
ལྡན་དུ་བགྲོད་དཀའ་ཡང་ད་ལམ་གོང་ས་ཐམས་ཅད་མཁྱེན་པའི་ཐུགས་བཞེད་བསྐང་བ་དང་།
ཇོ་ཤཱཀ་སོགས་ལ་མཆོད་འབུལ་བཅས་ངོས་རང་མཇལ་བར་འགྲོ་བ་ཐག་ཆོད་པར། ཉེར་བདུན་
ལ་ཞོལ་སྡེ་པ་ཀུན་དགའ་ཆོས་ལྡན་བསུ་བར་འབྱོར། གོང་ས་རིན་པོ་ཆེའི་ཐུགས་ཐམ། ཡབ་རྗེ།
པད་སི་དྷའི་ཆིང་བཱ་དུར་གྱི་གསུང་བྲིས་བཅས་སོན། དེ་སྐབས་འཇམ་དབྱངས་གོང་མ་ཆེན་པོ་
ནས་ཡོན་ཏན་ཆེ་བའི་བླ་མ་ཁ་ཤས་རྫོང་སྟ་དགོས་ཚུལ་ཕེབས་པར། བྱང་ཆེན་གནས་བླ་མ་སྐུ་སྐྱེ་
བློ་བཟང་བསྟན་འཛིན། སྔགས་པའི་དབུ་མཛད། མཆོད་དཔོན་པ། མདར་པ་ཚོགས་གསོག་
པ་རྣམས་འགྲོ་བའི་འདོད་ཆོས་དང་བསྟུན། ཟུར་བཞི་སློབ་དཔོན་རྣམ་པ། དགེ་སྐོས། རྭ་ལོ་
ཆོས་རྗེ་གསར་འགྲོ་བཅས་མང་པོར། ངག་ཐོར་བུ་བ་ནས་ལུང་ཕྲན་ཚེགས། ཚེ་རྟ། ཁྱུང་ནག་
གི་རྗེས་གནང་དང་བཅས་རྒྱུར་འགྲོ་མི་རྣམས་ལ་ཐོན་ཆས་གཟབ། ཟླ་བ་གསུམ་པའི་ཚེས་བདུན་
ལ་འདི་ཁའི་གྲྭ་གསར་བུ་བ་དང་། ཕྱོགས་མཐའ་ནས་དོན་གཉེར་བཅས་ཉིས་བརྒྱ་དྲུག་ཅུ་སྐོར་
དགེ་ཚུལ་དུ་བསྒྲུབས། སྔ་གོང་ནས་སྣར་ཐང་ཆོས་སྡེའི་གཙུག་ལག་ཁང་སོགས་ཧུལ་གྲུམ་ཆེ་
བར། པད་སི་དྷའི་ཆིང་བཱ་དུར་ནས་རྒྱལ་བའི་བསྟན་པ་སྤྱི་དང་། ཁྱད་པར་བཀའ་གདམས་
པའི་དགོན་གནས་རྙིངས་ཁུངས་འཇིག་ལ་ཉེ་བ་ཐུགས་ཀྱིས་མ་བཟོད་པར་བརྟེན། རྒྱལ་དབང་
ཐམས་ཅད་མཁྱེན་པ་ཆེན་པོའི་ཞབས་བརྟན་དང་། ངོས་ཀྱང་ཚེ་རིང་བའི་རྟེན་འབྲེལ་ལ་
446



དམིགས། ཞིག་གསོས། ཤིང་རྩི། ལྡེབས་བྲིས། གཉྫིར་སོགས་རྒྱུ་བཀོད་ཕུན་སུམ་ཚོགས་པའི་
སྒོ་ནས་བསྟན་པའི་ཞབས་ཏོག་འགྲན་ཟླ་བྲལ་བ་མཛད། ངོས་ལའང་བྱམས་ཁང་ལྷ་ཁང་གི་
བྱམས་པའི་དབུ་ཐོག་ཏུ་གཉྫིར་དགོས་ཚུལ་བྱུང་བ་དཔངས་སུ་འདོམ་ཕྱེད་དོ་ལྷག་ཙམ་ཡོད་པ་
བཟོ་བཀོད་ཀྱིས་མཛེས་པར་ཕུལ། སྔོན་གྲུབ་སྐབས་འདི་ཁའི་སྔགས་པ་རྡོ་རྗེ་སློབ་དཔོན་བཅས་
དགུས་རྡོ་རྗེ་འཇིགས་བྱེད་ལ་བརྟེན་པའི་རབ་གནས་ལས་བཞིའི་སྦྱིན་སྲེག་གནང་ཞིང་། ཚེས་
དགུ་ལ་ཡང་སྐྱར་སྔགས་གྲྭ་པ་སློབ་དཔོན་བཅས་ཚང་མ་གདན་དྲངས་ནས་འཇིགས་བྱེད་ལ་
བརྟེན་པའི་རབ་གནས་རྒྱས་པའི་སྦྱིན་སྲེག་གི་སྟ་གོན་དང་། ཕྱི་ཉིན་དངོས་གཞི་གནང་བ་དང་
བསྟུན། ངོས་ལ་ཡང་མེ་ཏོག་འཐོར་དགོས་ཚུལ་ནན་ཆེ་བྱུང་བ་བཞིན་རྟ་ ཁ་བསྒྱུར་བར།
བཀའ་བློན་ཕོ་ལྷ་ཐའི་ཇིས་དབུས་གཞིས་རྩེ་རྫོང་དཔོན་དྲུང་འཁོར་མང་བ། ཆོས་སྡེའི་མཁན་
སློབ་སྤྱི་མི། བྱང་ཆེན་གནས་བླ་མ། དར་རྒྱས་གཉེར་པ་སོགས་སེར་སྐྱའི་བསུ་བ་བརྒྱ་ཕྲག་
བརྒལ་ཞིང་། སྣར་ཐང་ཆོས་སྡེ་པ་དང་བྱང་ཆེན་རི་ཁྲོད་པ་རྣམས་ཀྱིས་མཆོད་རྫས་སྣ་ཚོགས་
ཐོགས་ཏེ་སེར་འཕྲེང་། སྐྱེ་བོའི་ཚོགས་དུ་མ་ནས་བྲོ་གཞས་བཅས་པས་བསུས་ཏེ། གནས་བཅུ་
ལྷ་ཁང་དུ་བསྡད། རབ་གནས་ཀྱི་ཆོ་ག་བསྡུས་པ་དང་། ཐོག་ཁ་ནས་ཕྱོགས་ཀུན་ཏུ་ཡེ་དྷར་གྱི་
སྒོ་ནས་མེ་ཏོག་གཏོར། མཆོད་ཁང་རྣམས་སུ་མཆོད་པ་སྣ་ལྔ་བརྒྱ་ཚར་དྲུག་དང་། རྟེན་གཙོ་
གྲགས་ཆེ་བའི་རིགས་ལ་བསྟན་པ་རྒྱས་པའི་སྨོན་ཚིག་བྲིས་པའི་སྙན་ཤལ་གྱིས་གཙོས་ལྷ་ཁང་སོ་
སོར་སྙན་དར། གཙུག་ལག་ཁང་ཆེན་མོར་བཟང་གོས་ཀྱི་རྒྱལ་མཚན་འཕན། དགེ་འདུན་
རྣམས་ལ་མང་འགྱེད་བཟང་པོ་ཕུལ། བཀའ་བློན་ཕོ་ལྷ་ཐའི་ཇིས་དོ་ཁུར་མཛད་ནས། པད་སི་
དྷའི་ཆིང་བཱ་དུར་ནས་ངོས་འཁོར་བཅས། སྔགས་གྲྭ་པ་ཚང་མར་རབ་སྟོན་གཟབ་རྒྱས་བདོག་
པའི་ཡོན་བཟང་པོ། ཟླ་བོ་རྣམས་ལའང་སྟེར་ཆ་སོ་སོའི་བབས་བསྟུན་བཅས་བསྙེན་བཀུར་བླ་ན་
མ་མཆིས་པ་མཛད་པ་དང་བསྟུན་མཆོག་དམན་མང་བོར་ངོས་འཕྲད་ཀྱིས་ཐུགས་འདོད་
བསྐངས། དེ་ཉིན་བཀྲ་ཤིས་ལྷུན་པོར་འཁོར། ཚེས་བཅུ་གསུམ་ལ་དགེ་སྐོས་བློ་བཟང་པདྨ་དང་
ཕྱོགས་འདུས་བཅོ་བརྒྱད་བསྙེན་པར་རྫོགས། ཉེར་གཉིས་ལ་འདི་ཁའི་ཟུར་བཞི་རྗེ་ཞལ་སྔ་ནས་
རྣམ་པ། དགེ་སྐོས། སྔགས་གྲྭའི་ལས་ཚན་བཅས་ཀྱིས་འགྲོ་ཁའི་ངོས་འཕྲད་ལ་བྱོན་པར་ཇ་
གྲལ་ཐོག་འཆད་ཉན་སྒྲིགས་ལམ་སོགས་བསྟན་པའི་ཞབས་ཏོག་ཏུ་འགྱུར་ངེས་ཀྱི་ཁུར་བཞེས་
ཡང་དག་མཛད་དགོས་ཚུལ་མོལ། ངོས་ལ་ཡང་གང་ཅིར་བཅག་དག་དང་འཕྲལ་དུ་ཡོང་དགོས་
447



ཚུལ་བྱུང་བར། རྒྱལ་བའི་དབང་པོའི་བཀའ་དང་། གཟུགས་གཞིའི་བབས་བསྟུན་གྱིས་མྱུར་
ཙམ་ཡོང་རྒྱུའི་རྩོལ་བ་གང་ཆེ་བྱེད་ཞུས། ཉེར་གསུམ་ལ་རྟ་ཁ་བསྒྱུར་ཏེ་བཀའ་བློན་ཐའི་ཇིས་
དབུས་གཞིས་རྩེ་རྫོང་དཔོན་ལས་བྱེད་སོགས་དང་། རྒྱལ་རྩེ། པ་རྣམ། ཤངས་ཁུལ་གྱི་སྒེར་པ་
ཁ་ཤས། གཞིས་ཞོལ་གྱི་གནས་པོ་སོགས་རྫོང་གི་ཐབ་སྐྱེལ་གྱི་ཇ་གྲལ་ཐོག །བབས་བསྟུན་གྱིས་
སོ་སོར་སློག་ཆ་ཕུལ། དེ་ནས་གསེར་མདོག་ཅན་པ་དང་འུག་བྱ་ལུང་པ་རྣམས་ནས་བསུ་འཕྲེང་།
དབེན་དགོན་དྲུང་ཆེན་ལས་བྱེད་པའི་རྟ་བསུ་བཅས་བཀྲས་གཤོངས་སུ་གུང་ཚིགས་ཐོག །སེར་
མོ་བ་རྣམས་ལ་མང་འགྱེད། སྐྱེ་བོ་གླུ་གཞས་པ་རྣམས་ལ་སྟེར་ཆ་བྱས། དེ་ནས་དབེན་དགོན་
པའི་ཐབ་བསུ། མཆོད་རྫས་དཔག་ཏུ་མེད་པ་ཐོགས་ནས་བསུ་འཕྲེང་། མཆོད་གཞིས་མི་སེར་
གྱི་བྲོ་གཞས་བཅས་དབེན་ས་ཆོས་ཀྱི་ཕོ་བྲང་དུ་སླེབས། དེ་གོང་ནས་ཡུལ་གཤིས་ངན་པའི་རླུང་
འཚུབ་ཆེ་ཡང་། དེ་ཉིན་ནས་ནམ་གཤིས་ཤིན་ཏུ་ལེགས་པ་བྱུང་། གང་ཉིན་སྤྱི་མི་ལ་ངོས་འཕྲད་
དང་ཚོགས་པར་མང་ཇ་ཉིན་གང་གི་ཐོག་བཟང་གོས་ཀྱི་རྒྱལ་མཚན་ཆའི་སྦྱོར་འཇིགས། གྲྭ་པ་
རེར་ཕྱག་འགྱེད་ཁ་བཏགས་རེ། ཆོས་སྲུངས་ཀྱི་སྐུ་བརྙན་རྣམས་ལ་སྙན་ཤལ་བསྟན་པ་རྒྱས་པའི་
འཕྲིན་བཅོལ། ཆོས་འཁོར་དབུས་སྡིངས་པ་རྣམས་ལའང་མང་འགྱེད་བཅས་ཕུལ། ཉེར་ལྔའི་
ཉིན་ངམ་རར་གུང་ཚིགས་ཐོག་དགའ་ལྡན་རབ་རྒྱས་ནས་སློབ་དཔོན་དཀའ་ཆེན་དོན་གྲུབ་རྒྱུ་
མཚོས་སྟོན་མོ་གཟབ། སང་ཉིན་ལྷན་ཁུལ་གྱི་སེར་སྐྱ་ནས་རྟ་ཐབ་ཀྱི་བསུ་བ། ། བ་སོ་བ་རྣམས་
ཀྱིས་སེར་འཕྲེང་། མི་སེར་ནས་གཞས་གར་བཅས་གཞིས་ཀ་ལྷུན་གྲུབ་རབ་བརྟན་དུ་སླེབས།
བྲུལ་ཚང་བ་ངོ་བོའི་རིགས། བ་སོ་བླ་སྤྱིར་ངོས་འཕྲད་ཇ་གྲལ་བྱས་གཅགས་མལ་དང་། སང་
ཉིན་ལྷན་ཁུལ་ནས་སྟག་གྲུ་ཁར་རྟ་ཐབ་ཀྱི་སྐྱེལ་མ། དེ་ནས་ས་ཚིགས་སོ་སོའི་གུང་ཚིགས་ཞགས་
སོ་སོར་རིམ་པ་བཞིན། རིན་སྤུངས་རྫོང་དཔོན་གྱིས་དབུས་ལྷ་སྡེ་མི་སྡེའི་རྟ་བསུ་དར་འཕྱར།
བྱམས་ཆེན་བླ་སྤྱི་ནས་རྟ་བསུ། གྲྭ་དམངས་ཀྱིས་བསུ་འཕྲེང་། ངུར་སྨྲིག་པ། གཡག་སྡེ་སོག་
དགོན་བླ་སྤྱི། བསམ་སྡིངས་སྤྲུལ་པའི་སྐུ། སྣ་དཀར་རྩེ་རྫོང་དཔོན། སྡེ་པ་དཔལ་དི་ནས།
གོང་དཀར་རྫོང་དཔོན་རྣམས་ཀྱང་ཞག་སར་གྲ་སྒྲིགས་མཛད་ཅིང་དེ་ཉིན་ཕྱི་དྲོ་ལམ་བར་ལ་ཁ་
བ་རླུང་འཚུབ་དང་བཅས་བྱུང་བར་འབྱུང་བའི་རང་ཤགས་མ་ཡིན་པ། ： མི་མ་ཡིན་གྱི་ཆོ་འཕྲུལ་
ལྟ་བུའམ་གང་ལྟར་ངལ་དུབ་ཤིན་ཏུ་ཆེ་བ་བྱུང་། སང་ཉིན་གོང་དཀར་རྫོང་དཔོན་ཇིང་གིར་
སོགས་སྒེར་ཁག་དང་ལྷ་སྡེ་ཁག་ནས་རྟ་བསུ། ཐོས་པ་རི་བས་སེར་འཕྲེང་། ཆུ་བོ་རིའི་གྲུ་བྱང་
448



ཁར་དྷའི་ཆིང་བཱ་དུར་བསྟེན་ཞལ་དཔོན་གཡོག་བརྒྱ་སྐོར། ཆོས་འཁོར་ཡང་རྩེ་བ་བླ་སྤྱི། གྲྭ་
དམངས་ནས་སེར་འཕྲེང་། ཆུ་ཤུར་རྫོང་དཔོན་སོགས་སྒེར་ཁག་རིགས། ཆུ་ཤུར་ཐར་པ་གླིང་
པ། གསང་སྔགས་བྱང་ཆུབ་གླིང་པ། གྱེ་རེ་ལྷ་པ་དཔོན་གཡོག་སོགས་ལམ་བར་ལ་རིམ་པར་བླ་
མ་སྤྱི་སོ། རྫོང་དཔོན་ལས་བྱེད་སོགས་ཀྱིས་རྟ་བསུ། སེར་མོ་བ་ནས་སེར་འཕྲེང་སོགས་མཛད།
དགོན་སྡེ་རྣམས་ལ་མང་ཇ་སྦྱོར་སྦྲེལ་ཐོག་ཕྱག་འགྱེད་བསྔོ་རྟེན་རྣམ་གཞག །སྒེར་ཁག་སོ་སོར་
སློག་ཆ། གཞས་བྲོ་སློང་མོ་བའི་རིགས་ལ་སྟེར་ཆས་རིམ་བཞིན་མགུ་བར་བྱས། སྙེ་ཐང་འོར་དུ་
གུང་ཚིགས་ཐོག་ཡབ་རྗེ་བསོད་ནམས་དར་རྒྱས་དཔོན་གཡོག་བརྒྱ་སྐོར་ཆིབས་བསུར་ཕེབས།
ཡབ་རྗེ་དཔོན་གཡོག་རགས་བསྡུས་ལ་ཇ་གྲལ་ཐོག་གོང་ས་ཐམས་ཅད་མཁྱེན་པ་ཆེན་པོ་ནས་
འཚམས་འདྲིའི་གནང་སྐྱེས་བཅས་ཕུ་དུད་ཡང་དག་གནང་། སྐྱོར་ལུང་བླ་སྤྱི། དགའ་བ་གདོང་
པ། དགའ་གདོང་ཆོས་སྐྱོང་སྐུ་རྟེན་པ་བཅས་མང་རབ་ཀྱིས་རྟ་བསུ་དང་། སྐུ་ངོས་རྣམས་ལ་
ངོས་འཕྲད་སློག་ཆ་མང་འགྱེད་གཟབ། ས་ག་ཟླ་བའི་ཚེས་ལྔའི་ཉིན་སེར་འབྲས་ཀྱི་སློབ་དཔོན་
སོ་སོ། སྤྲུལ་པའི་སྐུ་རྣམ་པ། སྤྱི་མི་ལས་ཚན་པའི་རིགས་ཉིས་བརྒྱ་ལ་ཉེ་བས་མདུན་བདར་ཏེ་
མཚན་ཉིད་གླིང་ཁར་འབྲས་སྤུངས་སྤྱི་སོ་ནས་ཐབ་བསུ་དཀར་སྤྲོ་མཛད་ཐོག་ཆིབས་བསུ་བ་
རྣམས་ལ་ངོས་འཕྲད་ཞུས། གཞུང་ས་ཆེན་པོ་ནས་སྡེ་པ་བཀའ་བློན་རྣམ་པས་མཚོན་ཆིབས་བསུ་
བ་བརྒྱ་སྐོར་བཅས་གསོལ་ཚིགས་ཁང་དུ་ཐབ་འཛིན་བཀའ་དྲིན་ཆེ་ཞིང་། ཕོ་བྲང་ཆེན་པོ་པོ་ཏ་
ལར་གསོལ་ཚིགས་ཐོག་གཟིམ་ཆུང་ཉི་འོད་འཁྱིལ་དུ་གོང་ས་རྒྱལ་བའི་དབང་པོ་དང་མཇལ་ཏེ་
གསོལ་སྟོན་གཟབ་རྒྱས་གནང་། སྡོད་གནས་གཟིམ་ཆུང་བདེ་བ་ཅན་དུ་བྱས། ཟུར་ཆས་ཉེར་
མཁོ་ཚན་ཆེ་བ་བཀའ་དྲིན་བསྐྱངས། སང་ཉིན་དགའ་ལྡན་ཁྲི་རིན་པོ་ཆེ་དང་། དྷའི་ཆིང་བཱ་
དུར་ལ་གསོལ་ཇ་ཇ་གྲལ་བྱས། ཚེས་དགུའི་ཉིན་ཕོ་བྲང་ཆེན་པོ་ནས་ལྷན་དུ་ཆིབས་ཀྱི་ཁ་ལོ་
བསྒྱུར་བར། རྒྱུད་པ་རྨེ་རུ་བ་སོགས་ཀྱིས་མཆོད་པའི་བྱེ་བྲག་སྣ་ཚོགས་ཐོགས་ཏེ་སེར་འཕྲེང་
དང་། ཆོས་སྐྱོང་བྱ་རུ་བ་སྐུ་ཕེབས་ནས་དར་གཏོང་མཛད་ཅིང་ཕར་ཀྱང་ཕུལ། ལྷ་ས་བ་རྣམས་
ཀྱིས་གཞས་བྲོ་དར་འཕྱར་དུང་འབུད་དང་བཅས་ལྷ་ལྡན་སྤྲུལ་པའི་གཙུག་ལག་ཁང་ཆེན་པོར་
ཕེབས། དེ་ཉིན་ནམ་མཁའ་ཤིན་ཏུ་དྭངས་ཤིང་བསེར་བུའི་སྐྱོན་དང་བྲལ་བ་རྟེན་འབྲེལ་གྱི་སྒོ་
ལེགས་པ་བྱུང་། གཞུང་ས་ཆེན་པོ་ནས་དཀར་སྤྲོ་གཟབ་རྒྱས། ཟླ་བོ་རྣམས་ལའང་ཕྱེའི་ཞབས་
ཕྱི་དཔེ་འགྲེའི་གུང་ཚིགས་ནང་ལུགས་གནང་། ཚེས་བཅུ་གཅིག་ལ་ཡབ་རྗེ་ནས་དཀར་སྤྲོ་གཟབ་
449



རྒྱུས་ཟུར་གསོས་ཚན་ཆེ་བ་བསྟབས། ཇོ་བོ་ཤཱཀྱ་མུ་ནེའི་སྐུ་མདུན་སྣ་ལྔའི་མཆོད་པ་བརྒྱ་ཕྲག་
བཞི་ཕུལ། སང་ཉིན་རྒྱལ་དབང་ཐམས་ཅད་མཁྱེན་པ་ཆེན་པོར་འགྲེལ་པ་སྒྲོན་གསལ་གྱི་ལུང་
འབུལ་བའི་དབུ་ཚུགས་པར་བྱས། ཚེས་བཅོ་ལྔའི་དུས་ཆེན་མཆོག་ཏུ་གྱུར་པའི་སྔ་ཆར། མཉམ་
མེད་ཐུབ་པའི་དབང་པོའི་སྣང་བརྙན་ཇོ་བོ་ཤཱཀྱ་མུ་ནེའི་སྐུ་མདུན་དུ་བདག་ཅག་གིས་མཁན་པོ་
དང་། དགའ་ལྡན་ཁྲི་རིན་པོ་ཆེ་དཔལ་ལྡན་གྲགས་པས་ལས་ཀྱི་སློབ་དཔོན། རྒྱུད་སྨད་མཁན་
པོ་ངག་དབང་ཆོས་ལྡན་གྱིས་གསང་སྟོན། ཟླ་བོ་དཀའ་ཆེན་སྨོན་ལམ་རྒྱ་མཚོས་དུས་གོ་བ།
རྒྱལ་སྲས་སྤྲུལ་པའི་སྐུ། བཙན་པ་སྤྲུལ་སྐུ། བྲག་ཡག་སྤྲུལ་སྐུ། གཞན་ཡང་སེར་འབྲས་དགེ་
གསུམ་སོགས་དབུས་གཙང་གི་མཁན་སློབ་ཆེ་ཕྲ་དགེ་སློང་འདུལ་བ་འཛིན་པ་མང་པོས་ཁ་སྐོང་
མཛད་དེ་སྔ་དྲོའི་ཆ་གྲིབ་ཚོད་སྐྱེས་བུ་གཅིག་དང་རྐང་པ་གཅིག་གི་སྟེང་དུ་གོང་ས་རྒྱལ་བའི་
དབང་པོ་བློ་བཟང་སྐལ་བཟང་རྒྱ་མཚོ་དཔལ་བཟང་པོར་ཡོངས་སུ་རྫོགས་པ་དགེ་སློང་གི་དངོས་
པོ་ཡང་དག་པ་ཕུལ། ཇོ་ཤཱཀ་རྣམ་གཉིས་ཀྱི་སྐུ་མདུན་དུ་མཆོད་པ་སྣ་ལྔ་བརྒྱ་ཚར་རེ་ཕུལ། དེ་
ནས་གསོལ་ཚིགས་ཐོག་ཨེ་ཝཾ་དུ་གདན་འཛོམ་བཞུགས་གྲལ་དགའ་སྟོན་བླ་ན་མ་མཆིས་པའི་ཐོག་
།གཞུང་ས་ཆེན་པོ་ནས་ངོས་ལ་ལེགས་སྐྱེས་སུ་གྱོན་པ་ཆ་ཚང་། མཛོད་བཏགས་ཆེ་ལེགས། རིན་
ཆེན་གཉིས་པ་ལས་བསྒྲུབས་པའི་མཎྜལ་ཕྲ་ལྡན་ཆེ་བ། ཚན་གྲངས་ལྔ་བཅུ་ང་གཅིག་ཡོད་པའི་
མགོ །གསེར་ཐུམས། དངུལ་རྡོ་ཚད་བཅུ་ཕྲག །དངུལ་གྱི་སྤྱད་པ། རྒྱ་ལྡོང་དངུལ་ཤན་མ།
དཀར་ཡོལ་ཁྲི་དྷོ། ཧོར་དཀར། གཡང་ཊི། ཤེལ་སོགས་ཀྱི་ཡོལ་གོ། རྒྱའི་སྦུག་སིལ་རྙིང་མ།
ཤུབས་གསེར་ཤོག བརྫིབས་བྱུགས་དངུལ་ཤན་རིན་པོ་ཆེའི་ཕྲ་ལྡན་གྱིས་གཙོས་པའི་སྤུས་ལེགས་
བཞི། སྤུ་ཇ་ཀོ་ཁྲ། ཧུ་ཇ། ཀོ་པི་ཙི་བཅས་འཁོར་དྲུག་ལྟང་རྩེ་སོགས་མང་པོས་མགོ་བྱས་པའི་
གོས་དར། སྨན་བྱང་། ལིང་
། ཆུ་རྩེ། རས་ཆ་སོགས་བཟང་པོའི་ཚན་གྲངས་གྱ་ནོམ་གྱི་བཀའ་
དྲིན་དཔལ་དུ་ཆེ། ལས་སློབ། གསང་སྟོན། ལས་གྲལ་དུ་འཁོད་པའི་དགེ་འདུན་རྣམས་ལ་
ཡང་རྣམ་གཞག་བཟང་པོ་སྩལ། ཡབ་རྗེ། དྷའི་ཆིང་བཱ་དུར། སེར་འབྲས་དགེ་གསུམ་གྱིས་
དབུས་པའི་ཉེ་སྐོར་གྱི་དགོན་སྡེ་ཁག་མང་བ། སྡེ་པ་བཀའ་བློན་གྱིས་དབུས་ཞབས་འབྲིང་པ་
དྲག་ཞན། སྒེར་ཁག་རྣམས་ཀྱིས་ཀྱང་གོང་ས་རིན་པོ་ཆེ་དང་ངོས་ལ་ཡང་བདོག་པ་བཟང་པོ་
མཛད། ངོས་ནས་ཀྱང་ལེགས་འབུལ་རྟེན་འབྱུང་གི་ཐོག་མར་རྒྱལ་བ་དོན་གྲུབ་ཀྱི་སྣང་བརྙན་
བཀྲ་ཤིས་ལི་མ་བྱོན་ལེགས་ན་བཟའ་དང་བཅས་པ། དགུ་ཚན་བདུན་ཅུ་དོན་ལྔ་ཡོད་པའི་དང་
450



པོར་ཁ་བཏགས་བློ་བཟང་གྲགས་བསྟན་མ་དྲི་མེད་ཆེ་ལེགས། མགོ་ཚན་དངུལ་གྱི་མཎྜལ།
བཟང་གོས་རྒྱན་གཞིའི་བླ་བྲེ། གོས་ཁྲ་སྒྲིགས་ཀྱི་རྟེན་ཁེབས། གསེར་ཐུམས། དངུལ་ལྡོང་།
དངུལ་གཞོང་སོགས་དངུལ་གྱི་ཡོལ་གོ་སྣ་ཚོགས། དངུལ་ལྔ་བཅུ་མ་ལྔ། རྒྱའི་སྦུག་སིལ་རྙིང་མ།
རྒྱུ་གོས་སྤུས་ལེགས། རྟ་སྒ་འཁོར་ཆ་ཚང་། ཧུ་ཇ་སོགས་འཁོར་དྲུག ། ཤེལ་ལྟང་སོགས་ལྟང་
རྩེའི་རིགས་བཅས་མང་པོས་མགོ་བྱས། གོས་དང་། ལིང་སྨན། བྱང་དར། དར་ཁྲ། སྟོད་
སྨད་ཀྱི་རས་ཆ་བཟང་པོ་བཅས་པའི་ཚན་པ། བཀྲ་ཤིས་ལྷུན་པོ་ནས་གྲྭ་ཚང་ཁག །དགོན་ལག་
།མཚར་《མཆོད་》གཞིས། ཁུངས་གཏོགས་དང་བཅས་པའི་ལེགས་འབུལ་སྤྱི་འགྲེ་བཞིན་ཕུལ།
དེ་ཉིན་རྒྱལ་བའི་དབང་པོའི་ལེགས་འབུལ་ངོས་ལ་སྟེར་ཆ་དང་བསྟུན་སེར་སྐྱའི་ཚོགས་སུམ་སྟོང་
ཟིན་པར་འཕྲད། འདི་སྐབས་ནམ་གཤིས་ལེགས་ཤིང་ཆར་ཟིམ་བུ་བབས་པས། ལོ་འདིའི་ཆར་
སྔོན་མ་ཡིན་པས་རྟེན་འབྲེལ་ལེགས་ཞེས་མཆོག་དམན་བར་མའི་ཚོགས་རྣམས་གླེང་། སང་ཉིན་
གོང་ས་རྒྱལ་བའི་དབང་པོ་དང་ལྷན་དུ་ཕོ་བྲང་པོ་ཏ་ལར་ཆིབས་ཀྱི་ཁ་ལོ་བསྐྱོད་དེ་གཟིམ་ཆུང་
བདེ་བ་ཅན་དུ་སླེབས། དགོང་མོ་སྡེ་པ་ཐོན་པར་འཕྲད་པའི་ཐུགས་འདོད་བསྒྲུབས་ཤིང་།
གཞུང་ས་ནས་དབང་ཕྱོགས་གོང་མའི་རྒྱལ་ཁབ་ཏུ་མི་སྣར་ཆེད་རྫོང་བཙན་པོ་སྤྲུལ་པའི་སྐུ་སོགས་
མཁན་པོ་ནང་སོ་རྣམས་ཀྱིས་དབུས་པའི་སེར་སྐྱ་དྲག་ཞན་མང་པོའི་བཞེད་པ་བསྐངས། ཚེས་
བཅོ་བརྒྱད་ལ་གོང་ས་ཐམས་ཅད་མཁྱེན་པ་ལ་དཔལ་གསང་བ་འདུས་པ་འཕགས་ལུགས་མི་
བསྐྱོད་པའི་དབང་གི་སྔོན་འགྲོ་དང་། སང་ཉིན་དངོས་གཞི་ཟབ་བཤད་དབང་ཆས་ཆ་ཚང་བ་
ཞིག་ཀྱང་ཕུལ། ཚེས་ཉི་ཤུ་ནས་བཟུངས་རིམ་བཞིན། གསང་སྔགས་སྟོད་རྒྱུད་གྲྭ་ཚང་པ་རྣམས་
ཀྱིས་རིང་འཚོའི་མཎྜལ་སྐྱེས་བཟང་པོ། ཕྱི་དྲོ་གོང་ཞབས་རིན་པོ་ཆེར་ལྕགས་བྱི་བ་རི་བརྒྱ་རྩའི་
རྗེས་གནང་ལུང་དང་བཅས་འབུལ་འཕྲོས། འཕྲལ་དུ་ཉམས་སུ་མྱོང་བའི་ཨ་ར་པ་ཙ་ན་ལྷ་ལྔའི་
རྗེས་གནང་ནས་བཟུངས་ཉིན་རེར་ལྷ་རེའི་རྗེས་གནང་དང་དེའི་སྒྲུབ་ཐབས་ཀྱི་ལུང་། སྒྲོན་
གསལ་ནས་ཤོག་གྲངས་བཅོ་ལྔ་དེའི་ལུང་འབུལ་བར་སྐུ་ཞབས་ལ་སྔར་བཞིན་བཅར་རྩིས་ཡིན་
ཀྱང་། གོང་ས་རིན་པོ་ཆེ་ནས་ངོས་ན་མཐོ་བའི་སྟབས་སོགས་གང་ས་ནས་ངོས་སུ་ཕེབས་པའི་
གསུང་ནན་གྱེན་བཟློག་དཀའ་ཞིང་། ཆོས་ཀྱི་ཆེ་བ་རྗེ་རྒྱལ་བའི་བསྟན་པ་རིན་པོ་ཆེར་སྲི་ཞུ་བླ་
ན་མ་མཆིས་པ་མཛད། གོང་དཀར་བུལ་ལྷ་སྡེ་མི་སྡེས་ལེགས་སྐྱེས། བྲག་ཡག་སྤྲུལ་སྐུ་ནས་
གཏན་དུ་སྡོད་པའི་རྟེན་འབྱུང་དང་སྟེར་ཆ་གཟབ་རྒྱས། རྨེ་རུ་བ་དང་བཞིས་སྡེ་བས་ལེགས་
451
-



སོའི་སྟེར་ཆ། སྡེ་པ་འབྲོང་རྩེ་ནས་ཀྱིས་དུས་རིང་དུ་འཚོ་བའི་རྟེན་འབྲེལ་དུ་བདོག་པ། རྒྱལ་
སྲས་སྤྲུལ་པའི་སྐུ་དཔོན་སློབ་དང་། སེར་སྔགས་པ་གྲྭ་ཚང་གིས་རིང་འཚོའི་མཎྜལ། ལ་མོ་སྐུ་
རྟེན་པ་སོགས་མང་པོ། དབུས་གཙང་ཁུལ་གྱི་དགོན་སྡེ་མང་པོ་ནས་གོང་ས་རིན་པོ་ཆེར་ལེགས་
འབུལ་དང་བསྟུན་ངོས་ལའང་ལེགས་སྐྱེས་མང་རབ་དང་། གཞན་ཡང་ཕྱོགས་འདུས་མཐའ་
དག་ནས་མཆོག་དམན་སེར་སྐྱའི་ཚོགས་འཕྲད་མི་མང་པོ་ནང་མར་བྱུང་བའི་ཐུགས་ཀྱི་བཞེད་པ་
བསྐངས། སྣོན་ཟླ་བའི་ཚེས་གཉིས་ལ་མགྲོན་གཉེར་དྷས་དྷར་ཁན་གྱིས་དཀར་སྤྲོ་དར་གཏོང་
དང་བསྟན་འཕྲད་མི་མང་པོའི་འདོད་དོན་བསྒྲུབས། དེ་སྐབས་ཆམ་པ་ཞིག་བྱུང་བར་གོང་ས་
རིན་པོ་ཆེར་ཡང་ཆོས་ཐུན་འབུལ་མ་ཐུབ་ཅིང་། ཚེས་བདུན་གྱི་ཉིན་ཚོམས་ཆེན་དུ་རྒྱལ་བའི་
དབང་པོ་ཐམས་ཅད་མཁྱེན་པ་ཆེན་པོ་སྤྱན་དྲངས་ཏེ། རྣམ་རྒྱལ་གྲྭ་ཚང་པ་རྣམས་ཀྱིས་རྗེ་
བཙུན་རྣམ་པར་རྒྱལ་མའི་གསུང་ཆོག་དང་འབྲེལ་བའི་སྒོ་ནས། རྒྱལ་བསྟན་སྤྱི་དང་ཁྱད་པར་རྗེ་
ཙོང་ཁ་པ་ཆེན་པོའི་ལུང་རྟོགས་ཀྱི་བསྟན་པ་འཛིན་སྐྱོང་སྤེལ་ཞིང་། བསིལ་ལྗོངས་སྐྱེ་འགྲོ་ཀུན་
གྱི་སྐྱབས་དང་དཔུང་གཉེན་དམ་པར་བསྐལ་པའི་བར་དུ་མི་འཇིགས་གདོང་ལྔའི་ཁྲི་ལ་ཞབས་
སེན་འོད་ཆགས་བརྟན་པར་བཞུགས་པའི་གསོལ་འདེབས་གསོལ་སྟོན་རྒྱས་པ་མཎྜལ་རྟེན་འབྱུང་
གི་འབུལ་བ་དང་བཅས་པར་མཛོད་པ་མངགས་ཏེ། འབུལ་བ་དགུ་ཚན་བཟང་པོ་ལྔ་བཅུ་ང་
ལྔའི་དང་པོར་ཁ་བཏགས་བློ་བཟང་གྲགས་བསྟན་མ་ཆེ་ལེགས། རིན་ཆེན་གཉིས་པའི་མཎྜལ་
བཟོ་བཀོད་ལེགས་པ་ཁ་བཏགས་ཀྱི་སྣེ་འདོགས་ཅན། རྒྱལ་བ་ཚེ་དཔག་མེད་ཀྱི་སྣང་བརྙན་བཀྲ་
ཤིས་ལི་མ། མདོ་སྡེ་བསྐལ་པ་བཟང་པོའི་གླེགས་བམ། རིན་ཆེན་གཉིས་པའི་མཆོད་རྟེན་བཟོ་
བཀོད་ལེགས་པ། ཞལ་དཀར་གན་དཀར། དངུལ་སྟེགས། བཟེད་ཞལ། སྤྱི་བླུགས། ན་
བཟའ་ཆ་ཚང་། བཟང་གོས་ཀྱི་སྐུ་སྟེ་དང་བཞུགས་འབོལ། གོས་བཟང་པོའི་བླ་བྲེ། གོས་ཁྲ་
སྒྲིགས་ཀྱི་རྟེན་ཁེབས། གསེར་ཐུམས་སྲང་འཁོར། དངུལ་ལྡོང་། དངུལ་གྱི་ད་སྦག །དངུལ་
རྡོ་ཚད་བཅུ་གསུམ། རྒྱ་སྦུག་ཆ། ཧུ་ཇ་སོགས་འཁོར་དྲུག་བདུན། བྱེ་ལྟང་། བུར་ལྟང་།
སྟོད་ལྟང་། འབྲུ་དཀར་ལྟང་རྩེ་བཅས་པས་མགོ་བྱས། ཁ་བཏགས། བཟང་གོས། བྱང་སྨན།
ལིང་། ཆུ་རྩེ། འགང་དཀར། དར་ཁྲ། རྒྱ་བལ་གྱི་ཟམ་ཟོ། དཀར་རས་སོགས་ཀྱི་ཚན་གྲངས་
བཅས་གུས་པས་གསོལ་བ་བཏབ། སྐུ་ཞབས་གྲྭ་ཚང་པ་རྣམས་ཀྱི་ཡོན་ཏུ་ཁ་བཏགས། ས་སྙིང་
ཞོ་རེ། རྣམ་གཞག་གཟབ་རྒྱས་དང་། རྩེའི་དྲུང་འཁོར་རྣམས་ལ་ཡང་ཁ་བཏགས། ས་སྙིང་ཞོ་
452



རེ་ཕུལ། ཡབ་རྗེ་ལ་དགུ་ཚན་བཅོ་ལྔ་ཡོད་པའི་དང་པོར་ཁ་བཏགས་ཆེ་ལེགས། གསེར་ཐུམས།
དངུལ་རྟ་མིག་མ་གཉིས། - ཡག་ཇུ་འཁོར་དྲུག་གཉིས་ཀྱི་མགོ་བཅས་གོས་དར།་ སྨན་བྱང་།
དར་རས་ཚན་གྲངས་བཟང་པོ། དྷའི་ཆིང་བཱ་དུར་ལ་དགུ་ཚན་བཅོ་ལྔའི་དང་པོར་ཁ་བཏགས་
ཆེ་ལེགས། གསེར་ཐུམས། དངུལ་རྟ་མིག་མ་གཉིས། ཡག་ཇུ་འཁོར་དྲུག་ཟུང་། གོས་དར།
བྱང་སྨན། རས་ཆ་བཅས་པའི་ཚན་གྲངས་ཕུལ། དེ་ཉིན་ཇོ་བོ་ཤཱཀྱ་མུ་ནེའི་སྐུ་མདུན་དུ་སྣ་ལྔའི་
མཆོད་པ་སྟོང་རྩ་སྙན་ཤལ་གྲྭ་པ་བརྒྱད་ཀྱིས་མཆོད་འབུལ་བཅས་མཆོད་ཡུལ་དམ་པ་རྣམས་ལ་
གུས་མཆོད་བླ་ན་མེད་པས་མཉེས་པར་བྱས། ཚེས་བཅུ་ལ་གོང་ས་ཐམས་ཅད་མཁྱེན་པ་ཆེན་པོ་
ནས་ངེད་ལ་རིང་འཚོའི་རྟེན་འབྲེལ་གནང་བཞེད་ཀྱིས་ཚོམས་ཆེན་དུ་ཡོང་དགོས་ཚུལ་དང་། དེ་
བསྟུན་གོང་ས་མཆོག་ཀྱང་ཕེབས་བཀའ་གནང་བྱུང་བར། ངོས་ལ་བདག་རྐྱེན་གཟེངས་བསྟོད་
གནང་བར་མ་ཟད་གོང་ས་མཆོག་དེ་སྐབས་ཕེབས་པ་སྐབས་སུ་མཆི་བས་ཕེབས་པ་མི་གནང་བ་
དགོས་ཚུལ་མགྲོན་གཉེར་བཏང་ནས་ཡང་ཡང་ནན་ཆེ་ཞུས་རུང་། ངེད་ལ་མཐུ་ནུས་མེད་ཀྱང་
གསོལ་བ་འདེབས་རྒྱུ་ཚིག་གསུམ་ཡོད་པས་ཅིས་ཀྱང་ཡོང་རྒྱུ་ཡིན་བསླབ་སྟོན་གནང་ནས་ཕེབས་
ཤིང་། སྐུ་ཞབས་གྲྭ་ཚང་པ་རྣམས་ཀྱིས་རྗེ་བཙུན་རྣམ་པར་རྒྱལ་མའི་ཆོ་ག་དང་འབྲེལ་པའི་
མཎྜལ་གྱི་ཐོག །སྐུ་གསུང་ཐུགས་རྟེན། གྱོན་པ་ཆ་ཚང་། དཀར་ཡོལ་སོགས་ཉེར་སྤྱད། རིན་
ཆེན་གཉིས་པའི་མཎྜལ། ཚན་གྲངས་གཟབ་རྒྱས་བརྒྱད་ཅུ་གྱ་ལྔ་ཡོད་པའི་མགོ་ཚན་དུ། གསེར་
ཐུམས། དངུལ་ལྔ་བཅུ་མ་བཅུ་བདུན། དངུལ་ལས་གྲུབ་པའི་ཡོལ་གོ་སྣ་ཚོགས། ཇ། སྦུག་
སིལ། ལྟང་རྩེའི་རིགས། ཁ་བཏགས། མཛོད་གོས་སོགས་ཚོས་ཁ་སྣ་ཚོགས་ཡུག ། ལིང་།
འགང་། སྨན་བྱང་། སྟོད་སྨད་ཀྱི་རས་སོགས་ཀྱི་ཚན་པ། མཛོད་པར་གྱོན་པ། དངུལ་རྡོ་ཚད་
གསུམ། ཇ་སོགས་ཀྱིས་མགོ་བྱས་པའི་ཚན་གྲངས་བཟང་པོ་བཅོ་ལྔ། ཟླ་བོ་རྣམས་ལ་དངུལ་
སྲང་རེ། ཁ་བཏགས་རེ་བཅས་བདག་རྐྱེན་བླ་ན་མ་མཆིས་པའི་ཐོག །གོང་ས་ཐམས་ཅད་
མཁྱེན་གཟིགས་ཆེན་པོས་འཕགས་པ་དཀོན་མཆོག་བརྩེགས་པ་ནས་ལུང་འདྲེན་གནང་བའི་དགེ་
སློང་ཆོས་ཀྱི་བློ་གྲོས་ཐུགས་བསྐྱེད་རླབས་པོ་ཆེས་བདེ་བ་ཅན་གྱི་ཞིང་གྲུབ་ཚུལ་དང་མགོན་པོ་
འོད་དཔག་མེད་དུ་སངས་རྒྱས་ཚུལ། སྙིང་རྗེ་པད་དཀར་ནས་ལུང་དྲངས་པའི་འཁོར་ལོས་
བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་རྫོགས་སྨིན་སྦྱངས་གསུམ་གྱི་རྟོགས་པ་མཐར་ཕྱིན་ནས།
ཡོངས་སུ་དག་པའི་ཞིང་མཆོག་བདེ་བ་ཅན་དུ་མགོན་པོ་ཚེ་དཔག་མེད་དུ་སངས་རྒྱས་ཚུལ། དེ་
453



ལྟར་སངས་རྒྱས་ཟིན་ཀྱང་འཕགས་པ་རྣམས་ཀྱིས་གདུལ་བྱའི་དོན་དུ་ཐུགས་བསྐྱེད་ནས་སྤྲུལ་པ་
འགྱེད་ཚུལ་ནི། རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་
གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་
བ་མངོན་པར་སྐྱེ་བ་དང་། ཞེས་སོགས་ཀྱི་ལུང་ཁུངས་དང་སྦྱར་ནས་འཕགས་པ་རབ་འབྱོར་གྱི་
འཁྲུངས་རབས་ལས་འཕྲོས་པའི་བདག་ཉིད་གདུལ་བྱའི་དོན་དུ་སྐྱེ་སྲིད་བཟུངས་ཚུལ་དང་།
བསྟན་འགྲོར་ཕན་བདེ་རླབས་ཆེན་བསྒྲུབས་ཚུལ་གྱི་གཟེངས་བསྟོད་ཕྱེ་འཐོར་གནང་། རྒྱལ་བ་
རྡོ་རྗེ་འཆང་གིས་གདུལ་བྱ་དམན་འབྲིང་མཆོག་གི་བསམ་པ་དང་མཐུན་པར་བྱ་རྒྱུད། སྤྱོད་
རྒྱུད། རྣལ་འབྱོར་རྒྱུད། རྣལ་འབྱོར་བླ་ན་མེད་པའི་རྒྱུད་དེ་རྒྱུད་སྡེ་རིན་པོ་ཆེ་རྣམ་པ་བཞིར་
གསུངས་ཚུལ། དེའི་ནང་ནས་དང་པོ་བྱ་རྒྱུད་ལ་དེ་བཞིན་གཤེགས་པའི་རིགས། པདྨའི་རིགས།
རྡོ་རྗེའི་རིགས་གསུམ་དུ་ཡོད་ཚུལ། དེ་ལ་པདྨའི་རིགས་ཀྱི་གཙོ་བོ་མགོན་པོ་ཚེ་དཔག་མེད་དེ།
དེ་བཞིན་གཤེགས་པའི་རིགས་ཀྱི་གཙུག་ཏོར་རྣམ་པར་རྒྱལ་མར་སྤྲུལ་ཚུལ། དེ་ཡང་སློབ་དཔོན་
ཛེ་ཏཱ་རི་དགྲ་ལས་རྣམ་པར་རྒྱལ་བས་རྗེ་བཙུན་རྣམ་པར་རྒྱལ་མའི་ཆོ་ག་མཛད་པའི་རྗེས་སུ་
འབྲངས་ནས། ་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོས་ཆོ་ག་སྒྲིགས་གནང་བ་ལ་
བརྟེན་པའི་རྣམ་རྒྱལ་གྲྭ་ཚང་པ་རྣམས་ཀྱིས་སྐུ་ཚེ་བསྲིང་བའི་ཆོ་ག་ཟབ་རྒྱས་མཛད་ཚུལ།
བསྟན་འགྲོ་ཡོངས་དང་། ཁྱད་པར་མཉམ་མེད་རི་བོ་དགེ་ལྡན་པའི་བསྟན་པ། ཡང་སྒོས་
བདག་ཉིད་ཐུགས་བརྩེ་བ་ཆེན་པོའི་ཀློང་ན་མ་བོར་བའི་ཞབས་པད་བསྐལ་པ་རྒྱ་མཚོར་བརྟན་
པར་བཞུགས་སུ་གསོལ་ཞེས་གསོལ་བ་ཕུར་ཚུགས་སུ་འདེབས་པ་ལགས་ཞེས་བཀའ་སྩལ་པ་དང་
མཉམ་དུ། ཞམ་རིང་བ་མཁན་པོ་སྔགས་རམ་པ་བློ་བཟང་དཀོན་མཆོག་གིས་བཀྲ་ཤིས་རྟགས་ཀྱི་
རི་མོས་སྤ་བའི་དར་དཀར་གྱི་ཁྱོགས་ལ་བླངས་པའི་མཎྜལ་ལག་ཏུ་གཏད་དེ། གོང་ས་ཐམས་
ཅད་མཁྱེན་གཟིགས་ཆེན་པོ་ནས་དེ་ལྟར་གསོལ་བ་འདེབས་པ་གནང་བ་བཞིན། ཞབས་ཟུང་
བརྟན་པའི་ཞལ་བཞེས་དགོས་ཚུལ་བྱུང་བར། བདག་ཉིད་རང་དབང་ཐོབ་པའི་ནུས་ལྡན་ཞིག་
མ་ལགས་ཀྱང་མཆོག་གསུམ་བསླུ་བ་མེད་པར་གསོལ་བ་གང་དྲག་འདེབས་ལགས་ཞེས་པས།
གོང་ས་ཐམས་ཅད་མཁྱེན་པ་ཉིད་ཤིན་ཏུ་དགྱེས་ཚུལ་གྱིས། དེ་ལྟར་ཞལ་གྱིས་བཞེས་པ་ལ་
བདག་ཉིད་ཀྱི་ལུས་ལོངས་སྤྱོད་ལྟོས་པ་མེད་པར་འབུལ་དགོས། དེ་ཡང་མཎྜལ་ལ་བརྟེན་ནས་
འབུལ་བ་དམ་པ་རྣམས་ཀྱི་ཕྱག་བཞེས་ཡིན་ཅིང་། མཎྜལ་གྱི་ཚོམ་བུའི་གྲངས་ཀྱང་ལུགས་མི་
454



འདྲ་བ་དུ་མ་ཡོད་པའི་རྒྱས་བཤད་དང་། ད་ལམ་རྗེ་ས་སྐྱ་བའི་རྗེས་སུ་འབྲངས་ནས་ཚོམ་བུ་སོ་
བདུན་མ་ཞིག་འབུལ་བར་མཛོད་གསུང་བ་བཞིན། རྣམ་རྒྱལ་གྲྭ་ཚང་པ་རྣམས་ཀྱིས་གཏང་རག་
གི་ཚུལ་དུ་མཎྜལ་མཛད། འདི་སྐབས་སྔོན་གཟུགས་གཞི་གཅོང་བའི་སྟབས་གོང་ས་རིན་པོ་ཆེར་
བསྙེན་རྫོགས་ཕུལ་གྲུབ་ཕྱིན་གཟུགས་གཞིས་དབང་ཆོས་སོགས་རྒྱ་ཆེ་འབུལ་ཐུབ་པ་ཞིག་མ་བྱུང་
དོགས་དགོངས་ཁྲོལ་ཞུས་པར། ཕྱིར་ཕེབས་སུ་རབ་ལོ་གཅིག་ཙམ་དང་། ཐ་ནའང་ཟླ་བ་བཅུ་
པ་ཙམ་སྡོད་དགོས་པའི་བཀའ་ནན་ཆེ་བ་ཕེབས་ཀྱང་། ཡང་སྐྱར་ཞུ་ནན་ཞུས་པར། དེ་ལྟར་
ཐུན་མོང་མིན་པ་ཡིན་ཀྱང་། སྔར་ཡང་བཀའ་གནང་ཞུས་པས་གེགས་མེད་ཕུན་སུམ་ཚོགས་པའི་
ཡང་རྩེར་གྱུར། ད་ལམ་ཡང་དགོངས་བཅད་རང་ཡིན་ཆེ་བཀའ་གྱེན་ལྡོག་མི་ནུས་ཕེབས་པས།
ཚེས་བཅུ་དགུ་ལ་ཕྱིན་ཆོག་པའི་དགོངས་ཁྲོལ་བྱུང་རྗེས། ཡང་སྐྱར་གོང་ས་ཐམས་ཅད་མཁྱེན་
གཟིགས་ཆེན་པོ། ཡབ་རྗེ། དྷའི་ཆིང་བཱ་དུར། དགའ་ལྡན་ཁྲི་རིན་པོ་ཆེ། རྒྱལ་སྲས་སྤྲུལ་པའི་
སྐུ་བཅས་གདན་འཛོམ་ནས། རབ་གོང་བཞིན་དང་། དེ་མིན་ཟླ་སྐོར་ཙམ་སྡོད་དགོས་པའི་
བསླབ་སྟོན་ནན་ཆགས་བྱུང་ཡང་། དངོས་གཞི་གོང་ས་རྒྱལ་བའི་དབང་པོ་དང་ཞལ་མཇལ་
གསུང་གླེང་དགོངས་བཞེད་བསྐང་བ་བཅས་དགའ་སྤྲོར་སྤྱོད་པ་ཡིན་རུང་། བདག་ཉིད་
གཟུགས་གཞི་གཅོང་ཞིང་ཆུ་འདི་བསིལ་བས་གཟུགས་པོ་བདེ་རྒྱུ་རང་མི་འདུག་པ་བཅས་སྔར་
བཞིན་ནན་བསྐྱེད་ཞུས་པས་སྔོན་མའི་དུས་ཚེས་ལ་གནས་ཤིང་། ཚེས་བཅུ་གཉིས་ལ་སེར་སྐྱ་
ཉིས་སྟོང་ཙམ་ལ་ངོས་འཕྲད་དང་། གོང་ས་མཆོག་ལ་དཔལ་འཁོར་ལོ་བདེ་མཆོག་ལཱུ་ཨི་པའི་
ལུགས་ཀྱི་དཀྱིལ་འཁོར་དུ་དབང་བཞི་འབུལ་བའི་སྟ་གོན་དང་། ཕྱི་ཉིན་དངོས་གཞི་ཕུལ། དེ་
ཉིན་བྲག་ཡག་སྤྲུལ་སྐུ་སོགས་བཞི་བཅུ་སྐོར་ལ་སྣར་ཐང་བརྒྱ་རྩ་ནས་འབྱུང་བའི་བཅོམ་ལྡན་
འདས་མི་འཁྲུགས་པའི་རྗེས་གནང་དང་། བ་རི་བ་ལུགས་ཀྱི་འཇམ་དཔལ་རྒྱལ་པོ་རོལ་པའི་
རྗེས་གནང་དང་མཇུག་ཏུ་འཕྲད་མི་མང་པོའི་འདོད་པ་བསྒྲུབས། ཚེས་བཅུ་གསུམ་ནས་རིམ་
གྱིས་རྣམ་རྒྱལ་གྲྭ་ཚང་པ་རྣམས་ཀྱིས་དཀར་སྤྲོ་གཟབ་རྒྱས། རྒྱལ་སྲས་སྤྲུལ་སྐུ་རིན་པོ་ཆེ་དཔོན་
སློབ་འགའ་ཞིག་གིས་སྒྲོལ་དཀར་ཚེ་སྦྱིན་ཡིད་བཞིན་འཁོར་ལོའི་ཆོ་ག་ལ་བརྟེན་ནས་ཚེ་རིང་དུ་
འཚོ་བའི་རྟེན་འབྲེལ་དུ་མཎྜལ་བདོག་པ་བཟང་པོ་གནང་། ཁོང་རྣམས་ལའང་དམིགས་བརྩེ་མ་
དང་། རིགས་གསུམ་མགོན་པོའི་གཟུངས་ཀྱི་ལུང་དང་། དཔལ་ལྡན་འབྲས་སྤུངས་ཆོས་སྡེ་ཆེན་
པོ་ནས་བསྟན་འགྲོའི་དོན་དུ་ཡུན་རིང་སྡོད་དགོས་པའི་འདོད་གསོལ་ཚིགས་བཅད་རྟེན་འབྱུང་
455



མཎྜལ་བཅས་པའི་རྟེན་འབྲེལ་བསྒྲིགས། ར་མོ་ཆེར་ཇོ་བོ་མི་བསྐྱོད་རྡོ་རྗེའི་སྐུ་མདུན་དུ་མཆོད་
པ་སྣ་ལྔ་སྟོང་རྩ་སྙན་དར་བཅས་ཕུལ། སེ་ར་ཐེག་ཆེན་གླིང་ནས་ཡུན་འཚོའི་མཎྜལ་བདོག་པ་
དང་། ་ དྷའི་ཆིང་བཱ་དུར་གྱི་བླ་མ་དགེ་སློང་བློ་བཟང་མཆོག་གྲུབ་གྲྭ་རིགས་བཅས་པས་ཞིང་
ཁམས་དངོས་པོ་བཏེག་ནས་ཚེའི་རྟེན་འབྲེལ་མཛད། ཁོང་རྣམས་ལ་བྱང་ཆུབ་སེམས་དཔའ་
ནོར་བུའི་འཕྲེང་བ་དང་། ངོས་ཀྱི་རིང་འཚོའི་ཚིགས་བཅད་གསར་རྩོམ་གྱི་ལུང་བཀླགས། དེ་
སྐབས་ཕྱོགས་འདུས་སེར་སྐྱ་མཆོག་དམན་བར་མའི་ཚོགས་ནར་མར་ཐུགས་ཀྱི་རེ་བ་ཇི་བཞིན་
བསྐངས་ཤིང་། སེར་འབྲས་དགེ་ལྡན་བཅས་འཆད་ཉན་འཕེལ་བའི་དགོན་སྡེ་ཉི་ཤུ་སྐོར་ལ་མང་
ཇ་བཞི་ལྔ་སྐབས་སྦྱར་ཐོག །བསྔོ་རྟེན་རྣམ་གཞག །སྙན་དར། ཕྱག་འགྱེད་དངུལ་ཞོ་རེ་མི་
འཆད་པ་ཕུལ། རྟེན་དྲུང་གྲགས་ཆེ་བའི་རིགས་ལ་སྣ་ལྔའི་མཆོད་པ་སྙན་དར་དང་། གསང་
ཕུའི་ཐུབ་དབང་ཚུལ་ཁྲིམས་མར་གྲགས་པར་སྒོ་ཆེན་གྱི་སྣམ་སྦྱར་བཟང་པོར་བསྟན་པ་རྒྱས་པའི་
སྨོན་ཚིག་ཏུ། ༈ ན་མོ་ཤཱཀྱ་མུ་ན་ཡེ། རྒྱལ་ཀུན་མཁྱེན་བརྩེའི་སྤྱི་གཟུགས་ལྷ་ཡི་ལྷའི། སྣང་
བརྙན་བྱིན་རླབས་གཟི་བྱིན་འོད་འབར་བར། །ཡིད་འོང་ལྷ་རྫས་གསེར་མདོག་ཕུན་ཚོགས་
གོས། །ཕུལ་བས་རྒྱལ་དང་དགེ་བསྟན་འབར་གྱུར་ཅིག །ཅེས་པ་བྲིས་ཏེ་ཕུལ། ཚེས་བཅུ་དྲུག་
གི་ཉིན་དགའ་ལྡན་ཁྲི་རིན་པོ་ཆེ་དཔལ་ལྡན་གྲགས་པས་རིང་འཚོའི་མཎྜལ་སྨོན་ཚིག་དངོས་
འབྱོར་བཏེག །དེ་མཐུན་གོང་ས་མཆོག་གི་བགྲོ་གླེང་ཞབས་འབྲིང་པ་བཅས་བཅུ་ཕྲག་ལྔ་སྐོར་ལ་
ཐུགས་འདོད་དང་བསྟུན་རྟེན་འབྲེལ་བསྟོད་པ་དང་དམིགས་བརྩེ་མའི་ལུང་ཕུལ། སང་ཉིན་ ་
འབྲས་སྤུངས་ལྷ་ཁང་སྟོད་སྨད་ཀྱིས་མཎྜལ་བདོག་པ་བཏེག་ཅིང་སེར་སྐྱ་མང་པོར་འཕྲད་རྗེས།
གཟིམ་ཆུང་ཉི་འོད་འཁྱིལ་དུ་གོང་ས་རིན་པོ་ཆེ་མཇལ་བར། ་ གསོལ་སྟོན་གཟབ་རྒྱས་ཐོག །
དངུལ་ལྔ་བཅུ་མ་བཅུ་སྐོར། ཇའི་རིགས། ལྟང་རྩེ་སོགས་ཀྱི་མགོ་ཚན་དང་། བཟང་གོས།
སྨན་བྱུང་། དར་རས་སོགས་ཀྱི་ཚན་གྲངས་བཟང་པོ་དགུ་ཚན་ལྔ་བཅུ་སྐོར། མཛོད་པ་སོགས་
ཟླ་བོ་སེར་སྐྱའི་ཚོགས་ལ་ཡང་གནང་སྦྱིན་གྱ་ནོམ་པའི་སྒོ་ནས་བདག་རྐྱེན་བླ་ན་མེད་པ་གནང་།
ཕྱི་དྲོ་གོང་ས་རྒྱལ་བའི་དབང་པོ་ལ་སྒྲོན་གསལ་གྱི་ལེའུ་བཅུ་གཉིས་པ་མ་རྫོགས་ཙམ་གྱི་ཚིག་སྒྲ་
ལེགས་སར་མཚམས་གསོལ་ཞུས། ཐམས་ཅད་མཁྱེན་པ་ཆེན་པོ་ནས་མྱུར་དུ་མཇལ་བ་དང་
བཀའ་ཆོས་ཞུ་བ་བཅས་གདན་འདྲེན་ཞུ་བའམ། སྐུ་ཞབས་སུ་བཅར་ཆོག་པའི་གསོལ་འདེབས་
ཐུན་མོང་མིན་པ་དང་། བསྐལ་པ་རྒྱ་མཚོའི་བར་འགྱུར་མེད་རྡོ་རྗེ་ལྟར་བཞུགས་དགོས་གསུངས་
456.



བྱུང་། ངོས་ནས་ཀྱང་གངས་ལྗོངས་བསྟན་འགྲོའི་ཉེར་འཚོར་ཞབས་ཀྱི་པདྨོ་སྲིད་མཐར་བརྟན་
པ་དང་། ཐུགས་གཉེར་གསན་སྦྱོང་སོགས་ལ་ཐུགས་བརྩོན་པ་ཆེན་པོའི་ཚུལ་སྟོན་མཛད་དགོས་
ཞུས། ཞབས་འབྲིང་པ་རྣམས་ལ་གོས་སྤུས་གཙང་ཡུག་རེ་ཡོད་པའི་ཚན་གྲངས་དགུ་ཚན་
བསྟབས་ཤིང་ཞབས་འགྱུར་ཡང་དག་མཛད་དགོས་པར་མོལ། ཚེས་བཅུ་དགུའི་སྔ་ཆར་གོང་ས་
ཐམས་ཅད་མཁྱེན་གཟིགས་ཆེན་པོ་དང་། དགའ་ལྡན་ཁྲི་རིན་པོ་ཆེ་ངོས་ཀྱི་རྩར་ཕེབས་པར་
གསོལ་ཇ་ཞུས་ཤིང་འཕྲལ་ཕུགས་ལེགས་ལམ་ཆེ་བའི་བསླབ་སྟོན་ཞུས། དེ་རྗེས་ཕོ་བྲང་ཆེན་པོ་
པོ་ཏ་ལ་ནས་རྟ་ཁ་བསྒྱུར་བར། སྤྲུལ་སྐུ། སེར་འབྲས་ཀྱི་སློབ་དཔོན་ལས་བྱེད། ཁམ་ཚན།
རྣམ་རྒྱལ་གྲྭ་ཚང་པའི་ལས་བྱེད། ཡབ་རྗེ། དྷའི་ཆིང་བཱ་དུར། བཀའ་བློན་རྣམ་པས་དབུས་རྩེ་
ཤོད་ཀྱི་དྲུང་འཁོར་རྣམས་ཀྱིས་ཆིབས་སྐྱེལ་དང་བཅས་གསོལ་ཚིགས་ཁང་དུ་གཞུང་ས་ཆེན་པོ་
ནས་ཐབ་འཛིན་སར། སེར་སྐྱ་མཆོག་དམན་བར་མའི་ཚོགས་ལ་བདོག་པ་བཟང་པོ་ཕུལ། །
སྒང་དུ་གུང་ཚིགས་ཐོག །སྐྱོར་མོ་ལུང་པ། དགར་བ་གདོང་པ་སོགས་ཁ་ཤས་ལ་འཕྲད། བྲག་
ཡག་སྤྲུལ་སྐུ་དཔོན་སློབ་འགའ་ལྷ་ལྡན་ནས་བསྙེགས་པར་བཀའ་བསྒོ་དགོས་ཚུལ་ཀྱང་བྱས། དེ་
ནས་འཕགས་སྡེ། རྨོག་ལྕོག་པ། རབ་བསྟོད་པ་རྣམས་ཀྱིས་བསུ་འཕྲེང་། གྱེ་རེ་ལྷ་པ་རྣམས་
རིམ་པར་འཕྲད། དེ་ཉིན་སེམས་རྒྱུད་འཁྲུགས་ཤིང་ཡིད་གློ་བུར་མི་བདེ་བ་བྱུང་། དགོང་མོ་
རླུང་འཚུབ་ཆེན་པོ་གློ་བུར་དུ་ལངས་ནས་གུར་གྱི་ཨུ་ནིའི་ཕྱིང་པ་ཕྱེད་ཙམ་ཕབ་པ་མི་མ་ཡིན་གྱི་
ཆོ་འཕྲུལ་ཡིན་ནམ་དཔྱད་དཀའ་བ་ཞིག་ཏུ་གྱུར། སང་ཉིན་ཆོས་འཁོར་ཡང་རྩེ་བས་སེར་
འཕྲེང་། སེར་སྐྱའི་ཚོགས་དུ་མ་དང་འཕྲད། གྲུ་ཁར་དྷའི་ཆིང་བཱ་དུར་བསྟེན་ཞལ་དཔོན་
གཡོག་རྣམས་ཆིབས་སྐྱེལ་དུ་ཕེབས་པར་ཚན་གྲངས་བཟང་པོས་མཉེས་པར་བྱས་ཤིང་། ཕྱིར་
ཕེབས་སྐབས་དཔོན་མོ་ནས་གུས་པའམ་སྐྱོ་ཤས་ལྟ་བུས་སྤྱན་ཆབ་མང་པོ་མཛད་ཅིང་ཚང་མ་
ཐུགས་འཕྲེང་བ་ལྟ་བུ་མཛད་འདུག་པ་ཉེ་འཁོར་བ་དག་གླེང་། གོང་དཀར་ཐོས་པ་རི་བ་གྲྭ་
ཚོགས་ཀྱིས་རིང་འཚོའི་མཎྜལ་སྐྱེས་བཅས་བསྟར། ཁོང་རྣམས་ལའང་མང་འགྱེད་བཟང་པོ་
བསྒྲུབས། ཡ་འབྲོག་མཚོ་འགྲམ་དུ་ཉ་པ་མང་པོས་ཉ་ཆེ་ཆུང་ཁྲི་ཕྲག་དུ་མ་བཟུང་འདུག་པར་བྱ་
དགའ་མང་པོས་བློ་ཁེངས་པར་བྱས་ཏེ་མི་འཇིགས་པ་སྐྱབས་ཀྱི་སྦྱིན་པ་བྱས། རིམ་གྱིས་སྣ་
དཀར་རྩེ་རྫོང་དཔོན། སྙེ་མོ་ཡང་གྲོང་པ། དགོན་པ་བ། གཡག་སྡེ་སོག་དགོན་བླ་གྲྭ་ཁ་ཤས།
བྱམས་ཆེན་བླ་སྤྱི། རིན་སྤུངས་རྫོང་དཔོན་རྣམས་ཀྱིས་རྟ་བསུ་སེར་འཕྲེང་གཞས་བྲོ་བཅས།
457



བྱམས་ཆེན་ཀླུ་ལྡིངས་སུ་སྡོད་དགོས་ལུགས་ནན་ཆེ་བྱུང་བ་བཞིན་བསྡད་ཐོག །བྱམས་ཆེན་
འདུས་སྡེ་ནས་མཎྜལ། ཚན་གྲངས། དཀར་སྤྲོ་བཅས་བཏེག་ཅིང་། ཁོང་རྣམས་དང་རྫོང་
དཔོན་སོགས་ལ་ལག་པའི་འདེགས་འཇོག །མ་ཕམ་མགོན་པོའི་སྣང་བརྙན་གྱི་སྐུ་མདུན་དུ་
མཆོད་པ་སྣ་ལྔ་བརྒྱ་ཚར། སྙན་ཤལ། དགེ་འདུན་ལ་མང་འགྱེད་བཟང་པོས་བསྙེན་བཀུར།
ཉེར་དྲུག་ལ་དགའ་ལྡན་རབ་རྒྱས་བླ་སྤྱི། ལྷུན་རབ་ཁུལ་གྱིས་རྟ་བསུ། སྟག་གྲུ་ཁར་ཐབ་འཛིན།
བ་སོ་ལྷུན་གྲུབ་བདེ་ཆེན་པ་རྣམས་ཀྱིས་མཆོད་རྫས་ཐོགས་པའི་བས་འཕྲེང་། སྐྱེ་བོའི་ཚོགས་
མཐའ་དག་ནས་གཞས་གར་བཅས་གཞིས་ཀར་སླེབས། སང་ཉིན་བ་སོ་སྤྱི་ཚོགས་ཀྱིས་རིང་
འཚོའི་མཎྜལ་རྟེན་འབྱུང་བཏེག །ཕྱི་དྲོ་གཞིས་ཀའི་མདུན་གྱི་མ་ཎི་ཆུ་སྐོར་ལ་མེ་ཏོག་འཐོར་བ་
དང་མི་དམངས་བྱིངས་ལ་དར་ཆབ་བྱས། བ་སོར་མང་ཇ་ཉིན་གང་གསུམ་བསྔོ་རྟེན་རྣམ་གཞག་
འགྱེད་བཅས་ཕུལ། ཕུང་པོ་རི་བོ་ཆེ་བས་སེར་འཕྲེང་། མི་སེར་རྣམས་ནས་གར་གཞས་གུང་
ཚིགས་ཐོག་དགའ་ལྡན་རབ་རྒྱས་ཞལ་སྔ་ནས་དཀའ་ཆེན་དོན་གྲུབ་རྒྱ་མཚོས་སྟོན་མོ་གཟབ་རྒྱས་
ཚན་གྲངས་བཅས་བཏེག །དེ་ཁུལ་སེར་སྐྱ་མང་པོར་འཕྲད་འདོད་ཀྱི་བྱ་བ་བྱས་ཤིང་སོ་སོའི་
བབ་འབྲེལ་དང་བསྟུན་པའི་སློག་ཆ་བསྒྲུབས། ཕྱི་ཉིན་དབེན་ས་པ་རྣམས་ཀྱིས་རྟ་བསུ། རྟ་
ཆེན་དུ་ཐབ་འཛིན། བྱ་མོ་ལབ་མང་པོས་མཛེས་པའི་སེར་འཕྲེང་གིས་བསུས་ནས་དབེན་ས་ཆོས་
ཀྱི་ཕོ་བྲང་གི་གཟིམ་ཆུང་མངོན་པར་དགའ་བར་སླེབས། གུང་ཚིགས་ལ་སྟོན་མོ་གཟབ། སྔར་
ནས་ཞོར་ལ་དབང་སོགས་དགོས་ལུགས་བྱུང་བར་དཔལ་འཁོར་ལོ་བདེ་མཆོག་ལཱུ་ཨི་པའི་ལུགས་
ཀྱི་དཀྱིལ་འཁོར་དུ་དབང་བཞི་འབུལ་བའི་སྟ་གོན་དང་། བདེ་ཡངས་སུ་མི་དམངས་ལ་ངོས་
འཕྲད་དགོས་ཚུལ་བཏང་། ཟླ་བ་དྲུག་པའི་ཚེས་གཅིག་གི་སྔ་དྲོ་དབེན་ས་པ་རྣམས་ཀྱིས་གཞིས་
ལེན་སྟོན་མོ་དང་རིང་འཚོའི་མཎྜལ་ཚན་གྲངས་བཅས་གུས་འདུད་བླ་མེད་མཛད། ཕྱི་དྲོ་དབེན་
ས་པ་སོགས་མང་རབ་ལ་དབང་དངོས་གཞི་ཡོངས་སུ་རྫོགས་པ་རྒྱས་བཤད་ཀྱི་སྒོ་ནས་ཕུལ་ཞིང་།
རྩེ་ཞོལ་དུ་མང་འགྱེད་བཅས་བསྒྲུབས། སང་ཉིན་དབེན་ས་པ་རྣམས་ཀྱིས་རྟ་ཐབ་ཀྱིས་སྐྱེལ་ཐོག་
ངོས་འཕྲད་དང་སློག་ཆ་བཅས་བསྟར། ཆོས་གྲྭ་ཆེན་པོ་ནས་ལྡེ་ཆུང་བ་སོགས་དང་། གཞིས་རྩེ་
རྫོང་དཔོན། ཞོལ་གྱི་གནས་པོ་བཅས་གུང་ཚིགས་ཐོག་འབྱོར། གཡང་ཁུལ་མི་སེར་ནས་གཞས་
གླུ། གསེར་མདོག་ཅན་མཁན་སློབ་སྤྱི་པ་སོགས་དང་འཕྲད་ཅིང་། ཁོང་རྣམས་ལ་མང་འགྱེད་
བསྔོ་རྟེན་རྣམ་གཞག་ཕུལ། ཆོས་གྲྭ་ནས་རྗེ་ཞལ་སྔ་ནས་རྣམ་པ། ཆོས་ཁྲིམས། ལས་བྱེད་པ།
458



སྐུ་སྐྱེ་རྗེ་དྲུང་། གྲྭ་ཚང་། མི་ཚན། ཞ་ལུ་བ། སྣར་ཐང་མཁན་སློབ་སོགས་ཤིན་ཏུ་མང་བའི་རྟ་
བསུ་བ་ཟམ་སྣེ་ཤར་དུ་ཐབ་འཛིན་ཐོག་ལག་དབང་དུ་གྲགས་པ་དེ་བྱས། སྔགས་གྲྭ་དང་འདུས་
ཚོགས་ནས་མཆོད་རྫས་སྣ་མང་ཐོགས་པའི་སེར་འཕྲེང་། ཉེ་སྐོར་གྱི་གཞིས་ཁག །གཞིས་ཞོལ་
གཞུང་སྒེར་སོགས་ཀྱི་གཞས་བྲོ། གར། རྔ་ཤོན་སོགས་བག་དྲོ་བའི་རྩེད་འཇོ། རྫོང་ཞོལ་
དགོན་པ་སོགས་ནས་དར་འཕྱར་བསངས་དུད་བཅས་རྒྱལ་མཚན་མཐོན་པོར་བདེ་བར་འཁོར།
གཞིས་རྩེ་གར་པ་རྣམས་ཀྱིས་ཀྱང་བྱམས་ཁང་སྟེང་དུ་གར་སྣེ་མང་བ་བརྩེས་ཤིང་། གར་པ་
གཞས་བྲོ་པ་འདི་དག་གིས་མཚོན་ལམ་བར་གྱི་གར་པ་གཞས་བྲོ་པ་མཐའ་དག་ལ་ཡང་དངོས་
པོའི་སྟེར་ཆ། སློང་མོ་བའི་རིགས་ལ་གྱོན་པ་རས་དར་དངུལ་སོགས་ངལ་བ་ཆེ་ཆུང་གི་དབྱེ་བས་
སྦྱིན། རྟ་ཐབ་ཀྱི་ཟླ་བོ་རྣམས་དང་། ལམ་བར་གྱི་འུ་ལག་འགལ་བ་སོགས་ལའང་རྟ་སོགས་
དངོས་པོའི་སྟེར་ཆ་དང་། དགོན་ཁག་སོ་སོ་རྣམས་ལ་ཡང་མང་ཇ་སྦྱོར་སྦྲེལ་བསྔོ་རྟེན་རྣམ་
གཞག་འགྱེད་བཅས་ཕུལ་བས་ལམ་བར་གྱི་སེར་སྐྱའི་ཚོགས་མཐའ་དག་ཀྱང་ཐུགས་ཡིད་ལྷག་
པར་མགུ་བར་བྱས། དེ་ནས་རིམ་བཞིན་རྗེ་ཞལ་སྔ་ནས་རྣམ་པ། ཆོས་ཁྲིམས་པ་བཅས་འཕྲད་
པར་བྱུང་བར་ཇ་གྲལ་ཞུས། གཙང་ཁུལ་གྱི་རིས་སུ་མ་ཕྱེ་བའི་དགོན་ཁག་རྣམས་ནས་ངོས་
འཕྲད་ལ་རིམ་པར་བྱོན་པ་རྣམས་ལ་འཕྲལ་དུ་ཐུགས་བཞེད་བསྒྲུབས་ཤིང་། - མང་ཇ་བསྔོ་རྟེན་
རྣམ་གཞག་འགྱེད་བཅས་པའི་སྒོ་ནས་བསྙེན་བཀུར་བྱས། ཚེས་བཅུ་བཞི་ལ་ལ་མོ་ཆོས་སྐྱོང་ཆེན་
པོའི་བཀའ་ལུང་དུ་སྤྱི་སྒེར་ནས་དུས་རིང་དུ་འཚོ་བའི་ཐབས་དགོས་ཚུལ་གནང་བ་བཞིན་ཆོས་གྲྭ་
འདི་ཁའི་སློབ་དཔོན། ཆོས་ཁྲིམས་ལས་འཛིན། ཉེ་འཁོར། སྤྱི་སོ་བཅས་ནས་འདུས་སྡེར་
དགོང་ཇའི་ཐོག་བོས་ནས་མཎྜལ། དངོས་པོའི་སྐྱེས། བསྟན་འགྲོའི་དོན་དུ་དུས་རིང་པོར་སྡོད་
དགོས་པའི་འདོད་ཚིག་དང་བཅས་རྟེན་འབྲེལ་ལེགས་པར་བསྒྲིག་པ་གནང་། དེ་མཐུན་ཙནྡན་
ཇོ་བོའི་སྐུ་གཉེར་ཐམ་ཁ་བླ་མ་ཐོའུ་ཀན་ཁོ་ཐོག་ཐུའི་འབུལ་བསྐུར། ཚོགས་ཆེན་ལ་མང་འགྱེད་
ཕུལ། མི་སྣ་སྐུ་གཉེར་དཀའ་བཅུ་ཚེ་བརྟན་རྒྱལ་མཚན་ནས་ཀྱང་རྙེད་པ་བཟང་པོ་བཏེག །
ངོས་ནས་འདུས་པ་རྒྱ་མཚོར་སྐྱེས་མའི་རྣམ་པར་དབེན་ས་ཁ་བཏགས་ཆེ་ལེགས་རེའི་ཕྱག་འགྱེད།
བསྔོ་རྟེན་རྣམ་གཞག་བཅས་པའི་བསྙེན་བཀུར་ཡང་དག་བསྒྲུབས། ཚེས་བཅོ་བརྒྱད་ལ་བྲག་
ཡག་སྤྲུལ་སྐུ་བློ་བཟང་རྣམ་རྒྱལ་གྱིས་ཕྱག་མཛོད་ཆེད་མངགས་ཀྱིས་ཚེའི་རྟེན་འབྲེལ་དུ་མཎྜལ་ཇ་
འཁོར་དྲུག་གི་རྒྱུ་འབུལ་དངོས་པོ་ཅི་རིགས་མང་པོ། སྒེར་གྱི་སྟེར་ཆ། མང་འགྱེད་བཟང་པོ་
459



མཛད་ཅིང་མི་རིང་བར་སློག་ཀྱང་བྱས། འཇམ་དབྱངས་གོང་མ་ཆེན་པོ་ནས་ཉེར་སེམས་བཀའ་
དྲིན་བསྐྱངས་པའི་གོང་ས་རྒྱལ་བའི་དབང་པོ་དང་ངོས་གཉིས་ལ་ལོ་ལོ་བཞིན་མཆོད་ཇའི་རྒྱུར་རྩེ་ .
ཇ་སྩལ་བ་ཞུ་མི་བློ་བཟང་སྐལ་ལྡན་ལོ་སྔོན་མ་བཏང་བ་འཁོར་བར། ཤན་ཇའི་རྩེ་ཇ་འཁོར་དྲུག་
རེར་མཁར་རྒྱུའི་ཁལ་དགུ་ཉག་བཞི་རེ། གཞུང་མའི་རྩེ་ཇ་འཁོར་དྲུག་རེར་ཁལ་བཅུ་རེ་ཡོད་
པའི་འཁོར་དྲུག་ལྔ་བཅུ་ཐམ་པ། དར་མདོར་ཡོད་པའི་གོང་མའི་སྐུ་ཚབ་ཏཱ་བླ་མ་དང་ལོ་ཡེ་
བཅས་ཀྱིས་རྩེ་ཇ་བསྐུར་བའི་ཡི་གེ་རྟེན་ལྡན་བཅས་འབྱོར། གྲོ་བཞིན་ཟླ་བའི་ཚེས་བརྒྱད་ལ་
འཇམ་དབྱངས་གོང་མ་རྒྱལ་པོའི་མི་སྣ་གསེར་ཡིག་པ་ནང་བློན་སྐུ་ཉེ་རྡོར་ཁེ་ ཨམ་པ་དང་།
མཁར་སྔོན་ཐམ་ཁ་བླ་མ་འདི་ཁའི་གྲྭ་པ་དགེ་ལེགས་ཆོས་རྗེ། རྫར་ཁང་ལས་བྱེད་ནང་མ་ཨ་ས་
ཨམ་པ། རྗེར་གོ་ཆ་བཅས་དཔོན་གཡོག་མི་ཉུང་ཙམ་འབྱོར་པར། ཟུར་བཞི་སློབ་དཔོན།
མགྲོན་གཉེར་སོགས་ཀྱིས་རྟ་ཐབ་ཀྱིས་བསུས་ཤིང་། དར་འཕྱར་དུང་འབུད་ཀྱི་ཆེ་བ་བཅས་
འབྱོར་བས་གསེར་ཡིག་རྟེན་མཛོད་གོས་ཚོས་ཁ་སྣ་ཚོགས་ཡུག་བཅུ་གཉིས། མཛོད་བཏེགས་ཆེ་
ཆུང་ཉི་ཤུ། དངུལ་ལྡོང་། དངུལ་གྱི་བྱ་མ་བུམ་དང་། ཕོར་པ་བཅས་གནང་ཞིང་ཇ་གྲལ་སྐུའི་
འཚམས་འདྲི་སོགས་སྔར་ལྟར་བྱས། དགེ་ལེགས་ཆོས་རྗེས་ཚོགས་དབུར་བོས་ནས་མཎྜལ།
དངོས་པོའི་འབྱོར་ཚོགས་རྒྱ་ཆེ། གཙུག་ལག་ཁང་མཛེས་རྒྱན་བཟང་གོས་ཀྱི་འཕན་ཆ་ལྔ། དགེ་
འདུན་ལ་མང་འགྱེད་བཅས་ཀྱིས་མཆོད་དེ་ཚེའི་རྟེན་འབྲེལ་ལེགས་པར་བསྒྲིགས། དེ་ནས་རིམ་
གྱིས་མི་སྣ་རྣམས་ལ་ཚེ་རྟ་ཟུང་འབྲེལ་གྱི་རྗེས་གནང་དགོངས་བཞེད་བསྒྲུབས། དྷའི་ཆིང་བཱ་དུར་
དཔོན་གཡོག་བདུན་ཅུ་སྐོར་ལ་ངོས་འཕྲད་ཇ་གྲལ་བཏང་། མི་སྣའི་ཟླ་བ་ཉི་ཤུ་རྩ་གསུམ་དགེ་
བསྙེན་ནས་དགེ་ཚུལ་གྱི་སྡོམ་པའི་གཞིར་བཀོད། བཅུ་དྲུག་ལ་མི་སྣ་ཟླ་བོ་སོགས་ཉི་ཤུ་རྩ་དྲུག་
བསྙེན་པར་རྫོགས། ཛ་སག་བླ་མ་འཁོར་བཅས་ཉུང་བསྡུས་ལ་ལྷ་བེག་གི་རྗེས་གནང་དགོས་ཚུལ་
བྱས། གོང་མའི་གསེར་ཡིག་གི་ལན་རྟེན་བཅས་མི་སྣ་ངོ་གཡོག་རྣམས་ལ་བདག་རྐྱེན་གཟབ་པས་
ཐོན་པར་བྱས། ཉེར་གསུམ་ལ་ཟུར་བཞི་སློབ་དཔོན་རྣམ་པ། དགེ་སྐོས་བཅས་ནས་འདུས་པའི་
ཚོགས་ལ་ངོས་ཀྱི་ངག་ཐོར་བུའི་ལུང་འབུལ་འཕྲོས་ནས་ལུང་དགོས་ཚུལ་བྱུང་བ་ཉིན་གསུམ་
དགོང་ཇའི་ཐོག་ཆོས་ཐུན་རིང་བ་རེས་ཐུགས་བཞེད་བསྒྲུབས། ཟླ་བ་བརྒྱད་པའི་ཚེས་བཞི་ལ་
གཞིས་རྩེ་ཞོལ་གྱི་ནི་པ་ལ་བརྒྱ་ཕྲག་བརྒལ་བར་ངོས་འཕྲད་དང་སློག་གིས་མགུ་བར་བྱས། ཚེས་
བདུན་ལ་གངས་ཅན་ཆོས་འཕེལ་བ་རྣམས་སྤྱི་བསོད་དང་བསྟུན་མཁན་སློབ་གྲྭ་དམངས་དང་
460



བཅས་པར་མཇལ། ཞབས་ཏོག་དངོས་པོ་དང་གྲྭ་ཚང་ལ་ཆོས་གྲྭ་ཇའི་ཐེས་སོགས་སྔར་བཞིན་
ཕུལ། དེ་ནས་རིམ་བཞིན་སྲད་རྒྱུད་པ། རྒྱང་རོ་གསེར་སྡིངས་པ་གཉིས་ལ་ཉིན་གང་གསུམ་
རེའི་གདན་ནོན། དངོས་པོའི་འགྱེད། གཞན་མ་ཞ་ལུ་བ་སོགས་རིས་སུ་མ་ཕྱེ་བའི་གྲྭ་བཙུན་
སོགས་སྟོང་ར་ཅན་ལ་ཉེ་བར་མང་ཇ་སྦྱོར་སྦྲེལ། འབྲུ་ཁལ་རེའི་རྩིས་ཀྱི་གོས་དར། རས་ཆ་
སོགས་སྔར་རྒྱུན་རྣམས་ཉམས་པ་མེད་པས་མཆོད། ཚེས་དགུ་ལ་གཟུགས་གཞིར་འཕྲོད་རེས་
ཟུར་བཞི་སློབ་དཔོན་རྣམས་དང་བཅས་བདེ་ལེགས་དགའ་ཚལ་དུ་ཉིན་གསུམ་ཆུ་ཞུགས་ལ་ཕྱིན།
ཧར་གདོང་སྤྱི་སོ་ནས་སྟོན་མོའི་ཐེས་སུ་ནག་ཆུའི་ས་ལག་མན་ཆོད་དུ་ཡོད་པ་འཕྲན་བུ་སྔ་གོང་
ནས་སྦྱར་སྟབས། ཧར་གདོང་པའི་གཉེར་པ་སྒེར་རྒན་ལྷ་བཙུན་སོགས་དྲག་གྲས་འགའ་ཞིག་
ངོས་འཕྲད་ལ་འོངས་པར། ཉིན་གང་ཚ་གུང་། དཀར་སྤྲོ་བཅས་ཀྱི་སྐལ་པ་དྲུང་འཁོར་དཔེ་
འགྲེ་སྔར་ལྟར་བྱས། བཀྲ་ཤིས་མཐོང་སྨོན་པ་སོགས་མང་རབ་ལ་འཕྲོད་ཅིང་ལན་འདེབས་མི་
དམན་པ་བསྟར། ཚེས་བཅུ་གསུམ་ལ་གུ་གེ་ཆོས་རྒྱལ་གྱི་བཙུན་མོ་ཚེ་རིང་བུ་ཁྲིད་ཀྱིས་བང་ཕྱིན་
ཆེད་མངགས་ཀྱིས་གཟིམ་ཆུང་དུ་མཎྜལ་དངོས་པོའི་འབྱོར་ཚོགས་བསྟར་བའི་སྒོ་ནས་ཚེའི་རྟེན་
འབྲེལ་བསྒྲིགས། དེ་བསྟུན་སྲད་རྒྱུད་སྤྱི་བསོད་པ་སོགས་ལ་ཡང་འཕྲད་པའི་འདོད་སྦྱར་བྱས།
བཅུ་དྲུག་ལ་བྱང་པ་བསམ་གྲུབ་དགའ་ལྡན་པ་སྤྱིས་རིང་འཚོའི་རྟེན་འབྱུང་། སྒང་ཆེན་ནས་ཀྱི་
ལྕམ་སྲིང་བཅས་མང་པོར་འཕྲོད། ཟླ་བ་བརྒྱད་པ་རྟིང་མའི་ཚེས་གཉིས་ལ་ཤངས་མདོ་རི་བོ་
དགེ་འཕེལ་བ་སྤྱི་ཚོགས་དགའ་ལྡན་ཆོས་འཁོར་བ་སོགས་བརྒྱ་ཕྲག་བརྒལ་བ་འཕྲད་པར་བཏང་
ཞིང་ལན་དང་མང་འགྱེད་བསྔོ་རྟེན་རྣམ་གཞག་བགྱིས། ཚེས་བཞི་ལ་དགའ་ལྡན་ཆོས་འཁོར་བ་
སོགས་ཕྱོགས་འདུས་གསུམ་ལྷག་བཅུ་ཕྲག་བདུན་ལ་དགེ་བསྙེན་ནས་དགེ་ཚུལ་གྱི་སྡོམ་པའི་བར་
ཕོག་ནས་རྒྱལ་བའི་བསྟན་པའི་སྒོར་བཅུག་སྟེ་བསྟན་པ་ལ་བྱ་བ་ལྷག་བསམ་དག་པས་བསྒྲུབས།
ཚེས་བརྒྱད་ལ་ལྷ་བྲག་པ་སོགས་ཆུ་ལྷོ་བྱང་གི་བཙུན་མ་བརྒྱ་ཕྲག་གཉིས་ཙམ་ལ་ལག་པའི་
འདེགས་འཇོག །སང་ཉིན་འདི་ནས་ཕོགས་འབུལ་གྱི་རི་ཁྲོད་པ་ཉིས་བརྒྱ་རེ་བདུན་སྐོར་དང་།
གཅིག་རི་བ་འགའ་ཞིག་བཅས་པས་བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་རིང་པོར་
འཚོ་བའི་རྟེན་འབྲེལ་མཎྜལ་སྤྱི་སྒེར་གྱི་ཚན་གྲངས་བཏེག །བཙུན་མ་རྣམས་དང་བཅས་ཚང་
མར་མཁས་གྲུབ་ ཐམས་ཅད་མཁྱེན་པས་མཛད་པའི་ལྟ་བའི་ས་བཅད་ཚིག་གསལ་གྱི་ལུང་
བཀླགས། སྤྱི་འབུལ་ ཁ་བཏགས་བླངས་ཏེ་ གཞན་མ་ ཕྱིར་སློག་དང་། དགེ་སློང་རེར་ ཁ་
461



བཏགས། ་དངུལ་རྒྱ་ཊམ། སྨན་ཁ་རེ། སྤྱིར་ཇ་ཚུལ་ཐེས་སུ་ཇ་འཁོར་དྲུག་དགུ །བཙུན་མ་
རྣམས་ལ་མང་ཇ་བཅུ་རེ། བཀྲས་བཏགས་རེའི་འགྱེད་བཅས་ཆོས་དང་དངོས་པོས་དགྱེས་པར་
བྱས། ཚེས་བཅུ་ལ་རྨེ་རུ་དཀའ་བཅུ་འཇམ་དབྱངས་རྒྱ་མཚོས་ཡུན་འཚོའི་རྟེན་འབྲེལ་ལ་འདུས་
སྡེར་བོས་ནས་འདུས་པའི་སྡེ་དང་ལྷན་ཅིག་ཏུ་མཎྜལ། དངོས་པོའི་སྟེར་ཆ། : དགེ་འདུན་ལ་
མང་འགྱེད་བསྔོ་རྟེན་རྣམ་གཞག་གིས་བསྙེན་བཀུར། ཕྱི་ཉིན་ཕག་རི་བཀྲ་ཤིས་གླིང་བར་བླ་མའི་
རྣལ་འབྱོར་དང་།: ལྕགས་ཟབ་མོ་བྲག་པའི་ཆོས་བདག་ལ་མཆོད་གཏོར་འབུལ་ཚུལ་སྔ་གོང་ནས་
བརྩམས་པའི་ལུང་དགོས་ཚུལ་ལྟར་བཀླགས། བཅུ་བཞི་ལ་འབྲས་སྤུངས་ནས་བ་སོ་སྤྲུལ་པའི་
སྐུའི་སྤྲུལ་སྐུ་ཕེབས་པར་མཇལ་ཞིང་། སང་ཉིན་སྲད་དབེན་དགོན་པའི་བཙུན་མ་བརྒྱ་ཕྲག་ལ་
ཉེ་བ་དང་ཁ་འཐོར་བ་བཅས་མང་པོར་འཕྲད་ཅིང་། ཟླ་ཕྱེད་བར་མང་སྐོལ་འགྱེད་རྣམ་གཞག་
བསྟབས། བཅུ་དྲུག་ལ་བ་སོ་སྤྲུལ་པའི་སྐུས་གཟིམ་ཆུང་དུ་མཎྜལ་དངོས་འབྱོར་གྱི་སྒོ་ནས་ཚེའི་
རྟེན་འབྲེལ་མཛད། ཁྱོད་དཔོན་སློབ་རྣམས་ལ་བ་རི་བརྒྱ་རྩའི་ནང་གི་འཇམ་དབྱངས་དཔའ་བོ་
གཅིག་གྲུབ་ཀྱི་རྗེས་གནང་། ཉུང་བསྡུས་དཔོན་སློབ་བཞི་ལ་འཁྲུལ་འཁོར་རྣམ་བཤད་ཆེན་མོ།
ཡིག་ཆུང་། ཡང་ཆུང་། ཡིག་ཆུང་གསུམ་པ། ཡི་གེ་བཞི་པའི་མན་ངག་བཅས་ཟབ་ཆོས་ཁྱད་
པར་ཅན་གྱི་ལུང་གི་དབུ་ཚུགས། བ་སོ་སྤྲུལ་པའི་སྐུས་དབུས་པའི་དབུས་གཙང་ཁམས་སོགས་
ནས་བྱོན་པའི་གྲྭ་པ་བརྒྱ་ཕྲག་གཅིག་དང་བཅུ་སྐོར་རིམ་གྱིས་བསྙེན་པར་རྫོགས་པས་རྒྱལ་བའི་
བསྟན་པ་རིན་པོ་ཆེར་སྲི་ཞུ་བགྱིས། བ་སོ་སྤྲུལ་པའི་སྐུ་དཔོན་སློབ་བཞི་ལ་འཇམ་དབྱངས་ཆོས་
སྐོར་གྱི་ནང་ཚན་ཆོས་རྒྱལ་ནང་སྒྲུབ་ཀྱི་རྗེས་གནང་དང་། ཞབས་ཕྱི་བྱིངས་བཅས་ལ་རྗེ་བདག་
ཉིད་ཆེན་པོས་མཛད་པའི་ལམ་གཙོ་དང་། བསྟན་འབར་མའི་ལུང་བཅས་ཆོས་དང་དངོས་པོས་
མཉེས་པར་བསྒྲུབས། ཟླ་བ་དགུ་པའི་ཚེས་གཅིག་ལ་དྷའི་ཆིང་བཱ་དུར་གྱི་འཚམས་འདྲི་བ་བློ་
བཟང་བཀྲ་ཤིས་ངོ་གཡོག །བྱང་པ་སྤང་ཡུལ་བ་བླ་སྤྱི། ཁམ་རི་ཤོད་དགྲ་ལྷ་བའི་སྐུ་སྐྱེ་བཅས་ཁ་
འཐོར་མང་པོར་འཕྲད་པར་བྱས། ཚེས་བདུན་ལ་ཚ་གོ་དཔོན་པོ་ངག་དབང་གྲགས་པའི་གདན་
ས་པ་བློ་བཟང་འཕྲིན་ལས་བཅས་ ཨ་མདོ་ཉིས་བརྒྱ་བརྒལ་བའི་འདོད་པ་སྦྱར་ཞིང་། ཁོང་
རྣམས་ཀྱིས་གསེར་དངུལ་ཇ་གོས་དར་རྟ་མཛོ་མང་པོའི་སྟེར་ཆ་གཟབ། དེ་རྣམས་ཀྱི་སློག་བྱིན་
རྟེན་ཇ་མར་ལམ་ཆས་སོགས་ཀྱིས་ཡིད་མགུ་བར་བྱས་ཤིང་། ནང་རྟེན་དུ་རྔུལ་གཟན། ཞྭ་སེར་
དགོས་ཚུལ་ནན་ཆེ་བྱུང་དོན་བཞིན་སྤྲད། སང་ཉིན་ཨ་མདོ་བདུན་ཅུ་དོན་བརྒྱད་ལ་དགེ་བསྙེན་
462



ནས་དགེ་ཚུལ་གྱི་སྡོམ་པའི་བར་ཕོག །དཀར་ཕྱོགས་དགའ་བ་གསུམ་པའི་གཟའ་སྐར་ལེགས་
པའི་དགོང་ཇར། དགེ་འདུན་འདུས་པ་རྒྱ་མཚོའི་ཚོགས་གདན་འབོལ་གྲུམ་གསར་རྗེས་ཐོག །
མང་ཇི་ཞུ་སྣོད་ཟངས་ལྟེར་བརྒྱད་ཅུ་སྦྱོར་འཇགས་དང་བཅས་ངོས་ཀྱིས་ཕྱིན་ཏེ་འདུས་པའི་སྡེ་
དང་ལྷན་ཅིག་ཏུ་ཤིས་བརྗོད་མེ་ཏོག་འཐོར་བ་དང་། ཞལ་དྲང་མང་ཇ་བཟང་པོ་བསྔོ་རྟེན་རྣམ་
གཞག་གཟབ་རྒྱས། གྲྭ་པ་རེར་མ་ཎི་རིལ་བུ་ཉེར་ལྔ་རེ། དངུལ་ཞོ་དྲུག་རེའི་ཕྱག་འགྱེད་བཅས་
པས་བླ་མར་བགྱིས། དེ་སྐབས་དགེ་ལེགས་ཆོས་རྗེས་རྒྱུད་གྲྭའི་ཚོགས་ཁྲོའི་ཐེས་ཕུལ་བ་ཡང་དག་
བསྒྲུབས་པ་ཡང་ཞལ་དྲོ་དང་བཅས་ཏེ་ཕུལ། ཉེར་གཉིས་ལ་མཚོ་སྔོན་ཟིར་བར་བརྟེན། སྐུ་
འབུམ། སྒོ་མང་། དགོན་ལུང་སོགས་ཀྱི་དགོན་སྡེ་མི་ཉུང་བ་ཐོར་ཞིག་སོང་ཡོད་འདུག་པ་སྒྲ་
འཛིན་དུ་ཐོས་པ་བློས་མ་བཟོད་ཅིང་གཞན་གྱིས་ཀྱང་བསྐུལ་མ་བྱུང་བ་བཅས་འཇམ་དབྱངས་
གོང་མ་ཆེན་པོར་སྙན་འབུལ་ཞུ་བར་དཔལ་འབྱོར་རྒྱལ་མཚན་འཁོར་བཅས་བཏང་བ་འབྱོར་
བས་གཞན་མ་འགའ་བཅས་ཇ་གྲལ་ཐོག །གསེར་ཡིག་རྟེན་སྦྲགས། མི་སྣ་ངོ་མར་བཀའ་ཟབ་
མོ་སྩལ་བ་བཅས་སོན་ཞིང་། དགོན་སྡེ་རྣམས་ལའང་ཞིག་གསོས་བཀའ་དྲིན་བསྐྱངས་པས་དགེ་
འདུན་གྱི་སྡེ་སྔར་ལས་མི་དམན་པ་ཚུགས་པའི་ཞལ་བཞེས་སེར་སྐྱ་ཚང་མར་ངོ་ཆེན་ཞུས་པའི་རེ་
བ་འབྲས་སྨིན་གྱིས་བསྟན་འགྲོའི་ཕན་བདེ་བླ་ན་མེད་པ་བསྒྲུབས་པས་ལྷག་བསམ་མི་དམན་པ་
བྱས། ཉེར་བརྒྱད་ལ་མི་སྣ་དཔལ་འབྱོར་རྒྱལ་མཚན་དང་། ཤངས་འབའ་ར་བ། གསེར་འོག་
བླ་མ་སོགས་བརྒྱ་ཕྲག་སྐོར་ལ་ངོས་འཕྲད། འབའ་ར་བ་རྣམས་ལ་མང་འགྱེད་བསྔོ་རྟེན་རྣམ་
གཞག་དང་། སོ་སོར་སློག་ཆ་ཡང་མི་དམན་པ་བྱས། ཟླ་བ་བཅུ་པའི་ཚེས་བཞི་ལ་ཞ་ལུ་མཁན་
སྤྱི་གྲྭ་དམངས་བཅས་ཀྱིས་བཅོམ་ལྡན་འདས་མགོན་པོ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་
ནས་རྟེན་འབྱུང་མཎྜལ་བཅས་དུས་རིང་དུ་འཚོ་བའི་ཐབས་མཛད་ཅིང་ཁོང་རྣམས་ལ་ཉི་གཞོན་
འཆར་ཁ་མ་དང་། ཚེ་གཟུངས་ཀྱི་ལུང་། མང་ཇ་ཉིན་གང་གསུམ་བསྔོ་རྟེན་རྣམ་གཞག །ཕྱག་
འགྱེད་བཀྲས་བཏགས་རེ་སློག་ཆ་བཅས་ཀྱིས་དགྱེས་པར་བྱས། ཚེས་བཅུ་བཞི་ལ་ཉུག་ཆོས་
འཁོར་གླིང་བླ་སྤྱི་གྲྭ་དམངས་ནས་རིང་འཚོའི་མཎྜལ་སྐྱེས། འདུས་སྡེར་མང་ཇ་བཅས་མཛད་
ཅིང་། ཁོང་རྣམས་ལ་ཆོས་འབྲེལ། མང་འགྱེད་སོགས་ཀྱིས་བསྙེན་བཀུར། ལྡེ་ཆུང་བ་བཀྲ་
ཤིས་དབང་ཕྱུག་དགེ་འབྲུག་ལེགས་སྤེལ་ལ་བཏང་བར། འབྲུག་སྡེ་སྲིད་པ་ལྷོ་བོད་བསྟན་འགྲོའི་
བདེ་སྐྱིད་བླ་དཔོན་རྣམ་པའི་སྐུའི་རིམ་གྲོར་དམིགས་པའི་ཐུགས་བསྐྱེད་རླབས་པོ་ཆེ་དགོས་ཚུལ་
463



གྱི་ཞུ་ཡིག་རྟེན་སྦྲགས་བཟང་པོ་ཕུལ་བའི་ལན་དུ་ཡང་ཐུགས་བསམ་མི་དམན་པ་མཛད་ཚུལ་བྱུང་
ཡང་། ཕན་ཚུན་གཉིས་ཀ་ཐུགས་ཁེངས་ཆེ་ཞིང་ཁྱད་པར་འབྲུག་པ་ཕྱོགས་ཞལ་མཁྲང་བས་
འགྲིག་ཆགས་དཀའ་བ་བྱུང་འདུག་པའི་གནས་ཚུལ་འབྱོར་བར་བརྟེན། འབྲུག་སྡེ་སྲིད་ལ་ཡང་
སྐྱུར་ཞུ་ཡིག་ནན་ཆེ་རྟེན་བཟང་པོ་བཅས་ཕུལ་བར་ནན་ཆེ་གནང་སྟབས་བཀའ་དང་ལེན་མཛད་
གསུང་བའི་ལན་འདེབས་དང་། འབྲུག་པ་རང་གི་སྐུ་ཚབ་རྣམས་ལ་དེ་མཚུངས་ཀྱི་རྒྱུ་མཚན་
གནང་འདུག་པ་བཅས་ཁོང་རྣམས་ཀྱང་ངོས་ལ་ཡི་རངས་ཤིང་། འདི་ཕྱོགས་ཀྱི་སྐུ་ཚབ་རྣམས་
ལ་ཡང་ནན་གང་ཆེ་ཞུས་པ་དང་བསྟུན་ལྷོ་བོད་སེམས་ཅན་གྱི་ཁྱུ་མཆོག་ལས་གྲུབ་པའི་ལོ་བརྒྱད་
བར་ཕན་ཚུན་རྩོད་མེད་བདེ་འཇགས་ཀྱི་ལེགས་སྤེལ་བྱུང་བ་སྙན་གྲགས་ཆེ་རློམ་གྱི་སྐྱོན་གྱིས་མ་
གོས་པ་ལྷག་བསམ་དག་པའི་སྒོ་ནས་བགྱིས། འབྲུག་གཞུང་ནས་ཀྱང་སྔར་ལས་ཕུ་དུད་ཆེ་བའི་
ལེགས་སྐྱེས་རྒྱ་ཆེ་གསུང་བྲིས་དང་བཅས་ཆིངས་པ་འཁོར་ཞིང་། དགའ་ལྡན་རབ་རྒྱས་པའི་བླ་
མ། འབྲས་ལྗོངས་མངའ་བདག་པའི་ལྕམ།： སྟོད་པ་ནོ་ནོ་བསོད་ནམས་སོགས་མང་པོར་ངོས་
ཀྱིས་འཕྲད། ཉེར་གཅིག་རྒྱལ་ཕུར་འཛོམ་པའི་ཉིན་གསང་སྔགས་རྒྱུད་པ་གྲྭ་ཚང་པ་རྣམས་ཀྱི་
འབོལ་གྲུམ་གསར་རྗེས་ཐོག །རྒྱུན་པར་ཆོ་གའི་སྐབས་སུ་འགྲེམ་པའི་རྟེན་ཁེབས་མཐོངས་
བཟང་གོས་ཁྲ་སྒྲིགས་དང་མཐའ་གོས་མུ་མེན་མདོག་ཅན་གྱིས་བྱས་པ་གྲ་མཚུངས་བརྒྱ་ཕྲག་
གཉིས་དང་བཅུ་གཉིས་སྦྱོར་འཇགས། བསྔོ་རྟེན་རྣམ་གཞག་རྒྱས་པ། འགྱེད་གྲྭ་པ་རེར་བསོད་
བཏགས། དངུལ་ཞོ་དྲུག་རེ་བཅས་པས་དགྱེས་པ་བསྐྱེད། བཀྲ་ཤིས་སྒང་གི་གྲུ་ཞིག་གྲུམ་ཆེ་
བའི་སྟབས་འགྲོ་དོན་ཆེ་བར་བསམས། ཤིང་ལྕགས་སོགས་ཀྱི་དགོས་ཆ་བཟོ་བོ་ལག་གཡོག་
རྣམས་ལ་གླ་ལྟོ་མི་དམན་པ་བཅས་ལེགས་པར་བསྒྲུབས། ཉེར་བཞི་ལ་སྤེལ་རྐྱང་ནས་གཉའ་ནང་
ཤོ་བ་སྡིངས་ཆེན་པ་བཅས་མང་རབ་ལ་ངོས་འཕྲད་དགོས་པའི་འདོད་པ་སྦྱར། སང་ཉིན་ལྔ་
མཆོད་ཆེན་མོར་ལྔ་མཆོད་པའི་ཞབས་ཏོག་དང་གླིང་མེ་སྔར་བཞིན་གྱིས་མཆོད། ཉེར་དྲུག་ལ་
གཞིས་རྩེ་ཡོངས་སྡུད་པ་དང་། དར་ལྡིང་ཤན་ཚང་པ་སོགས་བརྒྱ་ཕྲག་གཉིས་ལ་རེག་པར་
འཕྲད། མགོ་ཟླ་བའི་ཚེས་ལྔ་ལ་རྩ་སྲང་རྫོང་དཔོན། སྟོད་སྒར་དཔོན་གྱི་མི། གཞན་མ་ཕྱོགས་
འདུས་མང་པོ་བཅས་ལ་འཕྲད་པའི་འདོད་དོན་བསྒྲུབས། ཚེས་བཅུ་གཉིས་ལ་དགའ་ལྡན་རབ་
རྒྱུས་བླ་མ་བློ་བཟང་དཔལ་འབྱོར་གྱིས་རྒྱུ་ཡོན་སྦྱར་ཏེ། བ་སོ་དགའ་ལྡན་རབ་རྒྱས་གཞིས་བྱེས་
ཀྱི་གྲྭ་པ་རྣམས་ཀྱིས་མགོན་པོ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་རིང་བོར་འཚོ་
464



ཐབས་མཎྜལ། རྟེན་འབྱུང་། སྟོན་མོ་གཟབ་རྒྱས། འདུས་སྡེར་སྤྱི་སྒེར་ནས་མང་འབྲས་བཅས་
ཕུ་དུད་ཡང་དག་མཛད། ཁོང་སེར་སྐྱ་བཞི་བརྒྱ་ཙམ་ལ་ཚེ་རྟ་ཟུང་འབྲེལ་གྱི་རྗེས་གནང་དང་
མང་འགྱེད་སློག་སོགས་བྱས། ལོ་ནང་འདིར་དབེན་ས་ཆོས་ཀྱི་ཕོ་བྲང་དུ་རྡུལ་ཚོན་གྱི་དཀྱིལ་
འཁོར་བཞེངས་ཏེ། འཁོར་ལོ་བདེ་མཆོག་གི་སྒྲུབ་མཆོད་ལས་བཞིའི་སྦྱིན་སྲེག་བཅས་ཞག་བཅུ་
བདུན། སྲད་རྒྱུད་དུ་ཟླ་ཆོས་ལ་མདོ་སྡེ་བསྐལ་བཟང་དང་། འཕགས་པ་བརྒྱད་སྟོང་པ།
གངས་ཅན་དང་མཚན་སྒྲོགས་སུ་ཟླ་སྐོར་མདོ་སྡེ་ལས་བརྒྱ། སྨན་རི་དགོན་དུ་སྤྲིན་ཆེན་དང་ཀླུ་
འབུམ། འདི་ཁའི་སྔགས་གྲྭར་ཆོས་སྲུངས་རྒྱ་མཚོར་བསྐང་གསོ། རྒྱལ་ཆེན་རྩེ་ཆོས་སྡེར་སྨན་
བླའི་མདོ་ཆོག་རྒྱས་པ། རོང་དགའ་ལྡན་བྱམས་པ་གླིང་། གསེར་མདོག་ཅན། རི་བོ་དགེ་
འཕེལ། སྤོས་ཁང་ཚོགས་པ། ལྷུན་རྩེ་ཆོས་སྡེ། ཐུབ་བསྟན་རྣམ་རྒྱལ། ཞ་ལུ་རི་མཐིལ། བཀྲ་
ཤིས་དགེ་འཕེལ། ཉུག་ཆོས་འཁོར་གླིང་། མདངས་ཆེན། སྣར་ཐང་ཆོས་སྡེ། ལྷ་ལྔ་བྲག་
རྣམས་སུ་ཚེ་གཟུངས་གྲངས་གསོག །གནས་ཆོས་སྡེར་ཆོས་སྲུངས་སྤྱིའི་བསྐང་གསོ། འདི་ཁར་
ཚོ་བསྡུས་ དགེ་འདུན་ ཉིས་ བརྒྱས་ བཀའ་ འགྱུར་དང་མདོ་སྡེ་ ལས་ བརྒྱ། བསྐལ་བཟང་།
གཟུངས་འབུམ། ཡུམ་རྒྱས་འབྲིང་བསྡུས་གསུམ། ཆོས་འཁོར་དབུས་སྡིངས་སུ་སྒྲོལ་མ་གྲངས་
གསོག །རི་ཁྲོད་ཁག་རྣམས་སུ་ཚེ་གཟུངས་གྲངས་གསོག །བ་སོར་རྣམ་རྒྱལ་སྒྲུབ་མཆོད་སྔར་
བཞིན་ཐོག་བཀའ་འགྱུར་རིན་པོ་ཆེ་གསུང་སྒྲོགས། དགའ་ལྡན་ཕུན་ཚོགས་གླིང་
། དགའ་ལྡན་
ཆོས་འཁོར། ལྷ་རྩེ་དགའ་ལྡན་འོག་མིན་གླིང་རྣམས་སུ་ཚེ་གཟུངས། ཐུབ་བསྟན་ཡངས་ཅན།
ཐར་པ་ཆོས་སྡེ། འབྲོང་རྩེ་ཆོས་སྡེ། རི་ཁྲོད་དགའ་ལྡན་རྣམས་སུ་ཚེ་གཟུངས་གྲངས་གསོག །
དངུལ་ཆུ་དགོན་སྦུག་རི་ཁྲོད་པས་རྒྱལ་སྲས་རིན་པོ་ཆེའི་སྐུ་བརྙན་གྱི་མདུན་དུ་ཟླ་སྐོར་རྒྱལ་བའི་
སྐུ་གསུམ་མ་སྔོན་དུ་བཏང་བའི་ཡིག་དྲུག་གྲངས་གསོག །ངོར་ཆོས་སྡེར་ཚེ་གཟུངས་བཅས་
མཛད་པར་ཟླ་ཆོས་མང་ཉུང་སྐབས་བསྟུན། མཆོད་གཏོར་གང་རྒྱུས། སྙན་དར། བསྔོ་རྟེན་
རྣམ་གཞག །ཡོན་མི་དམན་པ་བཅས་ཀྱིས་གུས་མཆོད་ཡང་དག་བསྒྲུབས། གཙང་རོང་གི་
དགོན་བརྒྱ་ཕྲག་གཅིག་དང་ཞེ་ལྔར་མང་ཇ་ལྔ་རེ། བསྔོ་རྟེན་རྣམ་གཞག ། ཕྱག་འགྱེད་ཁ་
བཏགས་ཆེ་བ་བརྒྱ་དང་གསུམ། གོས་ཡུག་བདུན་ཅུ་དོན་བདུན། འབྲུ་རྐྱང་བྲེ་ཚད་ཀྱི་ཁལ་ལྔ་
བརྒྱ་དང་ཉི་ཤུ་སྐོར། དེ་བསྟུན་ས་སྐྱ། ཆོས་འཁོར་ལྷུན་པོ། ཁྲོ་ཕུ། ངོར་དགོན། རོང་བྱམས་
ཆེན་རྣམས་སུ་སྣ་ལྔའི་བརྒྱ་མཆོད་རེ། མངའ་རིས་ས་ཁུལ་གྲུབ་མཐའ་རིས་མེད་ཀྱི་དགོན་ཁག་
465



བརྒྱ་ཕྲག་གཅིག་དང་སོ་བདུན་ལ་བསྟན་འགྲོའི་རིམ་གྲོར་དམིགས།་ མང་ཇ་སྦྱོར་བཅུ་རེ།
འགྱེད་གྲྭ་པ་རེར་བཀྲས་བཏགས་རེ། བསྔོ་རྟེན་རྣམ་གཞག་ལ་ཁ་བཏགས་ཆེ་ཆུང་བརྒྱ་དང་སོ་
གསུམ། གོས་ཁ་བརྒྱ་དང་ཞེ་བདུན། སྨན་ཁ་བརྒྱ་སྐོར། ཁ་ཟམ། དྲིལ་སོགས་བརྒྱ་ཕྲག་
བརྒལ་བ། ལྷོ་རས་ཡུག་བརྒྱ་དང་བཅུ་སྐོར་བཅས་མཆོག་གསུམ་དམ་པར་ལྷག་བསམ་རྣམ་པར་
དག་པའི་སྒོ་ནས་བསྟི་སྟང་བསྒྲུབས་ཤིང་རབ་ཏུ་དཀར་བའི་དགེ་བ་ཡང་བསྟན་པ་དང་སེམས་
ཅན་ཀུན་ལ་ཕན་པ་དང་བདེ་བ་འབྱུང་བའི་རྒྱུར་བསྔོས། བྲིས་པ་དབུ་མཛད་དར་རྒྱས་རྒྱལ་
མཚན་དང་། དགེ་སློང་འཕྲིན་ལས་ལྷུན་གྲུབ་བཅས་མི་ལྔས། རྣམ་སྣང་མངོན་བྱང་དང་།
དགྲ་ནག་གཤེད་དམར་གཉིས་ཀྱི་དཀྱིལ་ཐང་། གཞན་ཡང་ཐང་ཀ་འགའ་སོགས་བྲིས་པའི་ཡོན་
དུ་བྲེ་ཚད་ཀྱི་ཁལ་སུམ་སྟོང་བརྒལ་བ་ཐོབ་པར་གོས་དར། གྱོན་པའི་རིགས། འབྲུ་རྐྱང་བཅས་
པས་མགུ་བར་བྱས། ལྷ་ཁང་དུ་བཞུགས་རྒྱུའི་རྒྱལ་བ་ཚེ་དང་ཡེ་ཤེས་དཔག་ཏུ་མེད་པའི་སྣང་
བརྙན། སྒྲོལ་དཀར་ཡིད་བཞིན་འཁོར་ལོའི་སྐུ་བརྙན། གཞན་ཡང་འགྲོ་དོན་ལ་ཕེབས་རྒྱུའི་བླ་
མ་སངས་རྒྱས་བྱང་སེམས་བསྲུང་མའི་སྐུ་བརྙན་མང་བ། སྣར་ཐང་གི་གཉྫིར། དངུལ་གྱི་མཆོད་
རྟེན་སོགས་སྣ་ཚོགས་བཞེངས་པར། བལ་བུ་བཟོ་དཔོན་པདྨ་རྣམ་རྒྱལ། སྤྲད་པ་ལྡེ་བོ། ཟླ་བོ་
ཙཱ་ན། མཛེས་པ། ཏི་ཕོ་སོས། སྒྲོལ་མ་སོགས་མི་བཅོ་བརྒྱད་ཀྱི་ཡོན་དུ་འབྲུ་ཏྲེ་ཚད་ཀྱི་ཁལ་ཉི་
ཁྲི་ལྔ་སྟོང་། གྱ་གཅིག་རྩིས་ཐོབ་པར་ཁ་བཏགས། གསེར་དངུལ། གོས་ཆེན། བྱུ་རུ་སྤོས་ཤེལ།
གཡུ། མུ་ཏིག །གྱོན་པའི་རིགས། ལྕགས། ཐ་མ་ཁ། སྦུ་ཧར་སོགས་དངོས་པོ་མ་ཞན་པ་
དང་། གསེར་ཕུད་དང་ལུགས་ཁའི་དོད་གསེར་མགུར་ཞོ་བཅུ་རྣམས་ཀྱིས་མགོ་བ་ལག་གཡོག་
སོགས་ཚང་མ་བློ་ལྷག་པར་མགུ་བར་བྱས། བློ་བཟང་བཤེས་གཉེན་དང་། བསམ་གྲུབ་རྒྱལ་
མཚན་གཉིས་ཀྱིས་ཉེར་མཁོའི་དཔེ་ཆ། པར་ཡིག་དབུ་མཛད་ཚེ་རིང་རྡོ་རྗེ། པར་བརྐོས་དབུ་
མཛད་རྡོར་བསམ་པ། བྱིངས་དགེ་འདུན། བསོད་ནམས་དར་རྒྱས་སོགས་མི་བདུན་བཅས་
པས་བསྲུང་མའི་བསྐང་གསོ་སྐོར། རྣམ་འགྲེལ་གྱི་རྣམ་བཤད་ཐར་ལམ་གསལ་བྱེད་རྣམས་
བརྐོས་པའི་ཡོན་ཀྱང་མི་དམན་པས་ཡིད་མགུ་བ་བསྒྲུབས། འདི་ཁའི་གྲྭ་པ་ཨྱོན་རྫོང་པ་བློ་
བཟང་རྒྱལ་མཚན། འབྲོང་རྩེ་པ་བློ་བཟང་ཆོས་དབང་། སྟག་མོ་བ་ཡེ་ཤེས་བཀྲ་ཤིས། གུ་གེ་བ་
ཡེ་ཤེས་རྣམ་རྒྱལ། ལ་སྟོད་པ་རྗེ་དྲུང་བློ་བཟང་རབ་རྒྱས། རྒྱ་ཁམས་པ་ཡེ་ཤེས་སྨོན་ལམ། གཞི་
གནས་པ་བློ་བཟང་པདྨ། ཐོན་པ་བློ་བཟང་ཚེ་རིང་། གཅེན་ལུང་པ་ཡེ་ཤེས་འབྱུང་གནས་
466



རྣམས་ཀྱིས་རྣམ་འགྲེལ་ཐལ་འཕྲེང་ལེའུ་བཞི། དབེན་དགོན་པ་ཡེ་ཤེས་ཚེ་བརྟན། ཡེ་ཤེས་རབ་
འབྱོར། ཡེ་ཤེས་རྣམ་རྒྱལ་གསུམ་གྱིས་བདེ་མཆོག་རྩ་རྒྱུད། གསེར་མདོག་ཅན་པ་བློ་བརྟན་
བཟང་པོ། ངག་དབང་རྣམ་རྒྱལ། ཤཱཀྱ་བཟང་པོ་སོ་སོ་ནས་བྱམས་ཆོས་སྡེ་ལྔ། ཕུན་ཚོགས་
གླིང་པ་ངག་དབང་དགེ་འདུན་གྱིས་དབུ་མའི་ཊཱིཀྐ་བཅས་རྒྱུགས་བྱུང་བར། བབས་འབྲེལ་དང་
མཚུངས་པའི་སྟེར་ཆ་སྦྱིན། ཚེས་བཅུ་དྲུག་ལ་ཅོ་ནེ་སོགས་ཁ་ཤས། སྲད་པ། བ་སོ་བའི་གྲྭ་པ་
རྣམས་ཀྱིས་དགུན་མཇལ་སྔར་བཞིན་འཕྲད་དེ་སོ་སོར་སྔར་རྒྱུན་ལྟར་མི་ཚན་ཇ་རེ་བཏང་།
སང་ཉིན་ཅོ་ནེ་སོགས་བརྒྱ་སྐོར་དགེ་ཚུལ་དུ་བསྒྲུབས་ནས་བསྟན་པའི་སྒོར་བཅུག །ཟླ་བ་བཅུ་
གཉིས་པའི་ཚེས་བཅུ་གཅིག་ལ་ས་གའི་མགོ་པ་ཨུས་ཆིང་ཕུན་ཚོགས་བདེ་ལེགས་ཀྱིས་རིང་འཚོའི་
མཎྜལ། དངུལ་སྲང་ཆིག་སྟོང་ལ་བསྐོར་བའི་དངོས་པོ། འདུས་སྡེར་མང་འགྱེད་ཀྱི་ཞབས་ཏོག་
བླ་མེད་མཛད། དེ་མཐུན་ཡོན་བདག་རབ་བརྟན་སོགས་མང་པོར་འཕྲད། ཁོང་རྣམས་ནས་
ཀྱང་སྐྱེས་བཟང་པོ། འདུས་པ་རྒྱ་མཚོར་མང་འབྲས་བཅས་བསྒྲུབས། སོ་སོར་བབས་བསྟུན་གྱི་
ཐོན་ཆས་ཀྱང་བྱས། རིམ་བཞིན་བཞད་ཐུབ་བསྟན་ཁྲ་མོ་བའི་སློབ་དཔོན། ཅོ་ནེ། ཁམས་
སོག་དབུས་གཙང་མཐའ་དག་ནས་བྱོན་པའི་གྲྭ་པ་ཉིས་བརྒྱ་དང་ལྔ་བཅུ་སྐོར་ལ་བསྙེན་པར་
རྫོགས་པའི་དངོས་པོ་ཡང་དག་ཕུལ་བ་སོགས་ས་གླང་ནས་འདི་ལོ་ཕན་བདག་ཉིད་ཀྱིས་སོ་སོ་
ཐར་པའི་སྡོམ་པ་དོན་དུ་གཉེར་བ་རྣམས་ཀྱི་བཞེད་དོན་ལེགས་པར་བསྒྲུབས་ཏེ་རྒྱལ་བའི་བསྟན་
པ་རིན་པོ་ཆེའི་ཞབས་འདེགས་དང་འགྲོ་བ་ལ་ཕན་བདེ་བླ་ན་མ་མཆིས་པ་བགྱིས་པ་ཡིན་ཏེ། དེ་
ཡང་དཔལ་ལྡན་ཟླ་བ་གྲགས་པས། སོ་སོའི་སྐྱེ་བོ་རྣམས་དང་གསུང་སྐྱེས་དང་། །རང་བྱང་ཆུབ་
ལ་བདག་ཉིད་ངེས་རྣམས་དང་། །རྒྱལ་སྲས་རྣམས་ཀྱིས་ངེས་པར་ལེགས་པ་དང་། །མངོན་
མཐོའི་རྒྱུ་ནི་ཚུལ་ཁྲིམས་ལས་གཞན་མེད། ཅེས་གསུངས་པ་ལྟར། ཚུལ་ཁྲིམས་འདི་ནི་ཡོན་ཏན་
ཀུན་གྱི་གཞི་རྩའམ་འབྱུང་གནས་ཡིན་པ་གསུང་རབ་དགོངས་འགྲེལ་དུ་མ་ནས་གསུངས་པ་
བཞིན། མཉམ་མེད་ཡང་དག་པར་རྫོགས་པའི་སངས་རྒྱས་ཀྱི་རིང་ལུགས་འཛིན་པ་འཕགས་
བོད་ཀྱི་མཁས་བཙུན་བཟང་པོ་རིམ་བྱོན་རྣམས་ཀྱིས་མཁན་སློབ་ཀྱི་བྱ་བ་མཛད་ནས་ཐུབ་བསྟན་
གངས་ལ་ཉི་མ་ཤར་བ་བཞིན་གསལ། གདུལ་བྱ་རྣམས་ཕན་པ་དང་བདེ་བའི་ལམ་བཟང་པོར་
འགོད་པ་གནང་བ་དེ་དག་ལ་བདག་ཉིད་ཀྱིས་སྨོན་པ་དང་འཇུག་པའི་བསམ་པས་ཀུན་ནས་
བསླངས་ཏེ་བསིལ་ལྗོངས་འདིས་མཚོན་པའི་ཡུལ་ཕྱོགས་ཕལ་མོ་ཆེ་མཐའ་དག་ནས། ངེས་
467



འབྱུང་གི་བསམ་པས་རྒྱལ་བའི་བསྟན་པ་རིན་པོ་ཆེའི་སྒོར་གཞུག་ཅིང་། དེ་ལ་རིམ་གྱིས་སློབ་
འདོད་མཆོག་དམན་བར་མའི་ཚོགས་སྟོང་ཕྲག་དུ་མ་བགྲང་བར། རྙེད་བཀུར་སྙན་གྲགས་ཀྱིས་
མ་བསླད་པར། བདག་ཅག་གིས་མཁན་སློབ་ཀྱི་བྱ་བ་ལ་འབད་ནས། མཉམ་མེད་ཤཱཀྱ་ཐུབ་
པའི་བསྟན་པ་ལ་སྲི་ཞུ་དང་། གདུལ་བྱ་རྣམས་ལ་ཕན་བདེ་འབྱུང་བའི་བྱ་བ་ལ་བརྩོམ་པ་བགྱིས་
པ་དེ་དག་ནི་བདག་ཉིད་ཀྱི་བྱ་བ་ཀུན་གྱི་ནང་ནས་མཆོག་ཏུ་གྱུར་པ་ཡིན་ནོ་སྙམ་མོ། །
སྨྲས་པ། སྭ་སྟི་པྲ་ཛཁམས་གསུམ་འགྲོ་བའི་སྡུག་བསྔལ་བཟོད་དཀའ་བ། །བརྩེ་
བས་གྲངས་མེད་ཚོགས་གཉིས་ཡོངས་རྫོགས་པས། །ལྷར་བཅས་སྐྱེ་རྒུའི་འདྲེན་པ་བླ་ན་མེད། །
རྣམ་འདྲེན་གཞན་གྱིས་བསྐྲུན་མིན་ཚུལ་ཁྲིམས་གཏེར། །མ་འདྲིས་ཡིད་ཅན་ཀུན་ལ་མ་ལྟར་
བརྩེ། །གསལ་འགྲིབ་སྤངས་པའི་དམ་བཅའ་སྲོག་གི་ཤིང་། །སྲིད་ཞིའི་སྙིང་པོར་སྐྱེས་པའི་ལྗོན་
པའི་རྩ། ། རབ་བརྟན་ཟས་གཙང་སྲས་དེ་གཙུག་ན་རྒྱལ། ། གང་གི་མགུར་ནས་བདེན་པ་
གསུངས་པ་ཡི། །རབ་འབྱམས་རྒྱུད་སྡེ་རྒྱ་མཚོའི་གཞུང་ལུགས་ལས། །མངོན་མཐོ་ངེས་ལེགས་
རྨད་བྱུང་ངོ་མཚར་བའི། །ལེགས་ཚོགས་ཀུན་འབྱུང་ལྷག་པའི་ཚུལ་ཁྲིམས་བསྔགས། །ངལ་བ་
ཁྱད་བསད་ཕྱོགས་ཀུན་ནས། །ཐུབ་བསྟན་སྒོར་ཞུགས་དོན་གཉེར་གྱི། །སྐལ་ལྡན་ཡིད་ཀྱི་ཀ་ལ་
ཤ །ཚངས་སྤྱོད་ཚུལ་ཁྲིམས་བདུད་རྩིས་བཀང་། །དེ་དག་སྐལ་བཟང་གདུལ་བྱའི་ཚོགས། །
ཐུབ་པའི་བསྟན་པའི་སྒོར་ཞུགས་ནས། །ཁྲིམས་ལྡན་ངུར་སྨྲིག་རྒྱལ་མཚན་མཛེས། །བག་ཡོད་
བསྒྲུབས་ལ་བརྩོན་པར་སྨོན། །ངེས་འབྱུང་བསླབ་པ་མ་ལ་ཡའི། །ཚུལ་གནས་སྡོམ་པའི་ཙནྡན་
དྲིས། །ལྔ་བདོའི་འགྲོ་བའི་ཚ་གདུང་བཅིལ། །གསེར་འགྱུར་རྩི་ཡིས་ལྕགས་ཁམས་བཞིན། །
ཐུབ་པས་དགག་སྒྲུབ་གནང་གསུམ་གྱི། །བཅས་མཚམས་གཡག་རྔ་ལྟར་བསྲུང་ཞིང་། །རྣམ་
དག་ཁྲིམས་དང་རབ་ལྡན་པས། །ཀུན་གྱིས་བསྔགས་འོས་བླ་ན་མེད། །རྒྱལ་བསྟན་སྙིང་པོ་སོ་
ཐར་གྱི། །ཚངས་སྤྱོད་བརྟུལ་ཞུགས་དང་ལྡན་པའི། །ངུར་སྨྲིག་འཆང་བས་གསེར་ལྡན་མ། །
ཏིལ་གྱི་གང་བུ་ལྟར་གང་ཤོག །བདག་ནི་ཚེ་རབས་ཀུན་ཏུ་ཡང་། །ལུས་སྲོག་ངག་ལ་མི་བལྟ་
བར། །ཉི་མའི་གཉེན་གྱི་ལུགས་བཟང་རྣམས། །འཛིན་སྐྱོང་སྤེལ་བའི་མཆོག་འགྱུར་ཤོག །
ཅེས་རང་ལོ་དྲུག་ཅུ་རེ་བཞི་ཡན་གྱི་ངང་ཚུལ་བརྗོད་པའི་སྐབས་ཏེ་བཅུ་གཉིས་པའོ། །
468



ལེའུ་བཅུ་གསུམ་པ། དུས་ཟིང་ལ་བར་འདུམ་དང་། སྐྱེ་འགྲོར་ཆོས་དང་
རྙེད་པས་དགྱེས་པ་བསྐྱེད་པའི་སྐོར། །
༈ དེ་ནས་ཚེས་བཅོ་བརྒྱད་ལ་ལྷུན་རྩེ་མཁན་པོ་གྲྭ་དམངས་བཅས་པས་མཎྜལ་རྟེན་འབྱུང་
བཅས་མཛད། ཁོང་རྣམས་ལ་ཡང་འདོད་ཆོས་སློག་ཆ། མང་ཇ་སྦྱོར་བཞི། འགྱེད་གྲྭ་པ་རེར་
བཀྲས་བཏགས། བསྔོ་རྟེན་རྣམ་གཞག་དང་། མཁན་པོ་ཡར་འབྲོག་ཞབས་དྲུང་སྒེར་ལ་དཔལ་
ལྡན་ལྷ་མོའི་རྗེས་གནང་དགོས་ཚུལ་བཞིན་ཕུལ། ཉེར་གཉིས་ནས་བཟུངས་སྔགས་གྲྭ་དང་
མགོན་པ་རྣམས་ཀྱིས་བསྟན་པ་སྤྱི་རིམ་དུ་དམ་ཅན་རྒྱ་མཚོའི་ཚོགས་ལ་མཆོད་གཏོར་ཟབ་རྒྱས།
མགོན་ཁང་གཉེར་གཏད་སོ་སོར་སྙན་དར་ཚོས་ཁ་སྣ་ཚོགས་ལ་བསྟན་འགྱུར་ཕན་བདེ་འབྱུང་
བའི་འཕྲིན་བཅོལ། སྤྱན་གཟིགས་ཀྱི་བྱེ་བྲག་དགེ་འདུན་རྣམས་ལ་ཞབས་ཏོག་དང་། མགོན་
ཁང་པ་རྣམས་ལ་འགྱེད་སོགས་ཕུལ། དེ་མཐུན་ལ་མོ་ཆོས་སྐྱོང་ཆེན་པོར་ཡང་སྔར་བཅོལ་ལེགས་
པའི་གཏང་རག །ད་འཆོལ་ལེགས་པའི་གསོལ་འདེབས་སུ་ཕོ་བྲང་ལྕོག་གི་སྟེང་དུ་གསེར་ཟངས་
ལས་གྲུབ་པའི་རྒྱལ་མཚན་ཆ། སྐུ་ཆས་རྒྱས་པ་ཆ་འགྲིག་གང་གཟབ། མཆོད་ཐེས་སུ་མཛོད་
བཏགས་ཆེ་ལེགས། དངུལ་རྟ་རྨིག་མ། མཛོད་གོས་ཏོག་བསྒྲིལ་བཅས་ཕུལ་བར། འབུལ་ཐོའི་
མགོ་བརྗོད་དུ། ༈ ཨོཾ་བདེ་ལེགས་སུ་གྱུར་ཅིག །རྣམ་མང་ཐོས་པའི་སྲས་མཆོག་མདུང་དམར་
ཅན། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །བསྟན་དང་དེ་འཛིན་སྐྱོང་ཕྱིར་དུ་མའི་
སྐུར། །རྣམ་རོལ་ལྷ་ཡི་དགེ་བསྙེན་ཆེན་པོ་རྒྱལ། །ཡིད་ལྟར་མྱུར་མགྱོགས་རྫུ་འཕྲུལ་ཤུགས་
མངའ་ཞིང་། །ཐུབ་བསྟན་བསྲུང་ལ་གར་བཞུགས་ངེས་བྲལ་ཡང་། །མ་དག་འགྲོ་ལ་བླང་དོར་
གསོལ་སྟོན་སླད། །ངེས་པའི་གཞིར་བཟུང་ལྷ་ཡི་ཕོ་བྲང་མཆོག །མཛེས་བྱེད་བདུད་ལས་རྣམ་
རྒྱལ་རྟེན་འབྱུང་དང་། །བསྟན་པ་རིན་ཆེན་སྐྱོང་བའི་ཆ་རྐྱེན་དུ། །རྟ་བདུན་རྒྱལ་པོའི་གཟི་
འཕྲོག་རྒྱལ་མཚན་ཟུང་། །སྲ་བརྟན་གོ་དང་རྣོ་ངར་མཚོན་ཆའི་ཚོགས། །ངོ་མཚར་དབང་པོའི་
གཞུ་ལྟར་རབ་བཀྲ་བའི། ། སྣ་ཚོགས་གོས་ཀྱི་རྒྱུན་དང་གསེར་ཕུད་སོགས། །དངོས་བཤམས་
ཏིང་འཛིན་གྱིས་སྤྲུལ་དཔག་མེད་དག ། ལྷ་ཆེན་ཚངས་པ་་འཁོར་དང་བཅས་ལ་འབུལ། །
བདག་ཅག་དགེ་འདུན་སྡེ་དང་ཆོས་འབངས་བཅས། །མི་མཐུན་རྒུད་པའི་གཡུལ་ལས་ཉེར་རྒྱལ་
469



ཞིང་། །ཚེ་བསོད་དཔལ་སྟོབས་ལུང་རྟོགས་ཐོས་བསམ་སོགས། །ལེགས་ཚོགས་དབྱར་མཚོ་
ལྟར་འཕེལ་འཕྲིན་ལས་མཛོད། ཅེས་པའང་བྲིས་ཏེ་ཕུལ། ལེགས་པར་སྦྱར་བའི་སྐད་དུ་པྲ་བི་
ག་ཞེས་པ་ལྗོངས་འདིར་མེ་མོ་ལུག་ལོར་འབོད་པའི་གནམ་ལོའི་བཞིན་བཟང་གསར་དུ་ངོམས་
པའི་ཐོག །བླ་མ་ཡི་དམ་བསྟན་སྐྱོང་འདོད་ཁམས་དབང་ཕྱུག་མར་དམ་རྫས་སྤྱན་གཟིགས་རྟེན་
འབུལ་སོགས་མཆོད་སྤྲིན་རྒྱ་མཚོ་འབུལ་བའི་དགའ་སྟོན་གྱི་ཐོག་མར། རྒྱལ་དབང་ཐམས་ཅད་
མཁྱེན་གཟིགས་ཆེན་པོའི་འཚམས་འདྲི་གནང་རྟེན་དུ་གོན་པ་ཆ་འགྲིག །གདིང་བ། གོས་དར།
ས་ལེ་སྦྲམ། དེ་མཚུངས་ཡབ་རྗེ་དང་དྷའི་ཆིང་བཱ་དུར་ནས་ཀྱང་འཚམས་འདྲིའི་རྟེན་བཟང་བ་
དང་བཅས་པའི་བང་ཕྱིན་ལེ་ཚན། མཚོ་སྔོན་ནས་དཔལ་བཟང་ཐའི་ཇིའི་མི་སྣ། དཔོན་མོ་ཨོ་
རྒྱུན་སྒྲོན་མ་འཁོར་བཅས་ལྔ་བཅུ་སྐོར། ལྷ་བཙུན། དབོན་རྗེ་དྲུང་། དགའ་ལྡན་རབ་རྒྱས་པ་
སོགས་དགོན་ཁག་འགའ་ཞིག་ནས་ལོ་གསར་རྟེན་འབྱུང་སྐྱེལ་མི་སོགས་ཉིས་བརྒྱར་ཉེ་བའི་
མགྲོན། ཉེ་འཁོར་གྲས། གཉིས་པར་རྒྱ། ཨོའི་རོད། ཁལ་ཁ། བླ་མ་འཇམ་དབྱངས་ཀྱི་གྲྭ་པ།
ཀོང་པོ་སོགས་སུམ་བརྒྱ་བརྒལ་བ། གསུམ་བར་གཞིས་སོག །འོང་ཡུག་པ་འོས་རིགས། སྒེར་
གཡོག་སོགས་བརྒྱ་ཕྲག་གསུམ་ལ་རེག་པ་བཅས་ཁྱོན་ཆིག་སྟོང་ལྷག་པར་འཕྲད་ཅིང་། ཚོགས་
སྟོན་གཟབ་པར་བྱས། སྔགས་གྲྭ་པ་རྣམས་ལ་ཡང་བསྙེན་བཀུར། འདུས་སྡེར་ཡང་མང་འབྲས་
ཀྱི་བསྙེན་བཀུར་སྔར་རྒྱུན་བཞིན་ཞུས། སྤྱི་སྐྱུར་དང་སྨོན་ལམ་ཡང་སྔར་བཞིན་ཚུགས། ཚེས་ལྔ་
ལ་དཔོན་མོ་ཨོ་རྒྱན་སྒྲོལ་མས་གཟིམ་ཆུང་དུ་མཎྜལ། དངོས་པོའི་སྐྱེས། འདུས་སྡེར་མང་འགྱེད་
བཅས་རིང་འཚོའི་རྟེན་འབྲེལ་མཛད། ཁོང་རྣམས་ལ་འདོད་ཆོས་ཡན་ལག་བརྒྱད་པའི་སྡོམ་པ་
ཐོན་ཆས་བཟང་པོ་བྱས། ཚེས་བཅུ་བཞི་ལ་སྨོན་ལམ་སྐོར་བ་དོན་གཉེར་གྱི་སྐྱེ་བོ་རིས་མེད་
མཐའ་དག་ནས་འདུས་པ་མང་པོར་རྡོ་གཅལ་ཆེན་མོར་འཕྲད་པའི་འདོད་པ་བསྒྲུབས། སྣར་
ཐང་མཁན་ཟུར། གཞིས་རྩེ་རྫོང་དཔོན་གཟིམ་ཤག་པ་སོགས་མང་པོར་འཕྲད་འདོད་ཀྱི་རེ་བ་
རིམ་བཞིན་རྫོགས་པར་བྱས། ཟླ་བ་གཉིས་པའི་ཚེས་གཅིག་ལ་འདི་ཁ་དང་སྣར་ཐང་གི་གྲྭ་
གསར་བུ། དགའ་ལྡན་ཆོས་འཁོར་བ། གཡང་ཆོས་སྡེ་བ་སོགས་བརྒྱ་དང་ཉེར་དགུ་ལ་དགེ་
ཚུལ་གྱི་སྡོམ་པ་ཕོག །ཚེས་བཅུ་གཅིག་ལ་གྲང་མོ་ཆེ་བ་གཞིས་བྱེས་ནས་མཎྜལ། སྤྱི་སྒེར་ནས་
ཚན་གྲངས་བཏེག་སྟེ་ཚེའི་རྟེན་འབྲེལ་བསྒྲིགས། དེ་མཐུན་མོ་དགོན་བཀྲ་ཤིས་ཆོས་གླིང་བ་
སོགས་བརྒྱ་ཕྲག་གསུམ་ལྷག་པར་འཕྲད་ཅིང་སློག་ཆ་དང་མང་ཇ་བཅུ་རེ། གྲྭ་བཙུན་རེར་འགྱེད་
470



བཀྲས་བཏགས་རེ་བཅས་པས་བསྙེན་བཀུར། སང་ཉིན་གངས་ཅན་མཁན་ཟུར་དཀའ་ཆེན་
སྐལ་བཟང་རྒྱ་མཚོས་རིང་འཚོའི་མཎྜལ་རྟེན་འབྱུང་བཟང་པོ། ཚོགས་ཆེན་དུ་མང་འཇམས་
《ཇ་》། ཕྱག་འགྱེད། བསྔོ་རྟེན་རྣམ་གཞག་བཅས་བསྟར། ཚེས་བཅུ་བཞིར་སྙེ་མོ་རྒྱལ་བྱེད་
མཁན་སློབ་གྲྭ་བཅས་ཀྱིས་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་རིང་འཚོའི་མཎྜལ་སྐྱེས་
མང་། འདུས་སྡེར་བསྙེན་བཀུར་བཅས་མཛད། ཁོང་རྣམས་དང་མོ་དགོན་བྲག་དཀར་ཕུན་
ཚོགས་ཆོས་གླིང་བཅས་སེར་སྐྱ་སུམ་བརྒྱ་སྐོར་ལ་ཚེ་ཟན་ལ་བརྟེན་པ་དང་། རྟ་མགྲིན་གྱི་རྗེས་
གནང་། འགྱེད་སློག་ཆས་མཉེས་པར་བྱས། ཉེར་བཞི་ལ་མཚོ་སྔོན་ནས་ཤ་བི་རྡོ་རྗེ་དང་། ཀུན་
དགའ་རབ་བརྟན་སོགས་ཀྱི་བང་ཕྱིན་འགའ་ཞིག་འབྱོར་པར་འཕྲད། ཉེར་བརྒྱད་ལ་ཁལ་ཁ་
ནས་རྗེ་བཙུན་དམ་པ་དེ་ཉིད་ཀྱི་ཡང་སྲིད་སྐོར་ལ། ཨེར་ཏེ་ནི་སྤྲུལ་སྐུ་བློ་བཟང་འགྱུར་མེད་རྡོ་
རྗེ། ཆེ་ཆེན་ནོ་ཡོན་མགོན་སྐྱབས་རྡོ་རྗེ། གུ་རུ་རྡོ་རྗེ་རྒྱལ་པོའི་བང་ཕྱིན་ཨེར་ཏེ་ནི་དྷའི་ཆིང་།
གཡས་རུ་ཛ་སག་རྒྱལ་པོའི་བང་ཕྱིན་བློ་བཟང་བཀྲ་ཤིས། གཡོན་རུ་མ་ཧཱ་ས་མ་ཏིའི་བང་ཕྱིན་ད་
ཡན་ཇའི་སང་རྣམས་འབྱོར་པར། མགྲོན་གཉེར། གྲྭ་ཚང་ཁག་གི་སྐུ་ཚབ་སོགས་ཀྱིས་རྟ་ཐབ་
ཀྱིས་བསུས།, སང་ཉིན་ཁོང་རྣམས་འཕྲད་པར་བྱོན་ཏེ་དཔོན་ཁག་སོགས་ཀྱི་གསུང་བྲིས་རྟེན་
ལྡན། མི་སྣ་སོ་སོ་ནས་བདོག་པ་བཏེག །ཟླ་བ་གསུམ་པའི་ཚེས་གཅིག་ལ་སྔ་གོང་ནས་རྗེ་བཙུན་
དམ་པ་དེ་ཉིད་ནས་ངོས་ལ་རིང་འཚོའི་རྟེན་འབྲེལ་གནང་བའི་དགོངས་བཞེད་ཀྱི་གྲ་སྒྲིགས་
གནང་དོན་བཞིན་འདུས་པ་རྒྱ་མཚོར་བདག་ཉིད་བོས་ནས་མཎྜལ། དངོས་པོ་བཟང་མང་།
དགེ་འདུན་ལ་ཡང་མང་འགྱེད་བཅས་ཀྱིས་བླ་མར་མཛད། ཚེས་བརྒྱད་ལ་ཆེ་ཆེན་ནོ་ཡོན་སོགས་
མང་པོར་བསྙེན་གནས་ཀྱི་སྡོམ་པ་དགོས་ཚུལ་ཕོག །ཁོང་མི་སྣ་རྣམས་ནས་རྗེ་བཙུན་དམ་པ་བློ་
བཟང་བསྟན་པའི་རྒྱལ་མཚན་དེ་ཉིད་ཀྱི་སྐུའི་ཡང་སྲིད་སྐོར་ལ་ངོས་འཛིན་དགོས་ཚུལ་བྱུང་བ་
མཆོག་གསུམ་ལ་གསོལ་བ་བཏབ་ནས་བརྟག་པ་བྱས་པར། དོགས་གནས་བཞིའི་ནང་ནས།
དར་ཁན་དོན་གྲུབ་དབང་གི་སྲས་འབྲུག་ལོ་པ་ཅུང་ངོ་མཐོ་བ་བྱུང་ཚུལ་གྱི་ལན་ཕུལ་ཞིང་།
མཚན་དགོས་ཚུལ་ཀྱང་ནན་ཆེར་བྱུང་བ་བློ་བཟང་བསྟན་པའི་སྒྲོན་མེ་ཞེས་གསོལ། མི་སྣ་རྣམས་
ལ་ཡང་གོ་བབས་དང་བསྟུན་པའི་བདག་རྐྱེན། ཚེ་དབང་དགོས་ཚུལ་བཅས་ཐོན་ཆས་བགྱིས།
ཚེས་བཅུ་དྲུག་ལ་གཞིས་རྩེ་བཀར་རྒྱབ་སོགས་ངོས་འཕྲད་འདོད་པ་བརྒྱ་ཕྲག་ཙམ་གྱི་འདོད་པ་
བསྒྲུབས། ཉེར་བཞི་ལ་དྷ་ལའི་ཤི་རལ་ཐུའི་སྐུ་སྐྱེ་འཁོར་བཅས་བྱོན་པར་ཁ་འཐོར་བ་མང་པོ་
471



བཅས་པར་ཇ་གྲལ་བྱས། ཉེར་ལྔ་གོང་ལ་བོད་སོག་ཁམས་སོགས་ཕྱོགས་ཀུན་ནས་འདུས་པ་བརྒྱ་
ཕྲག་གཅིག་དང་སུམ་ཅུ་ལ་དགེ་ཚུལ་གྱི་སྡོམ་པ་ཕོག །ཟླ་བ་བཞི་པའི་ཚེས་གསུམ་ལ་དྷ་ལའི་ཤི་
རལ་ཐུ་འཁོར་བཅས་ལ་འདོད་ཆོས་ཚེ་རྟའི་རྗེས་གནང་། བདེ་བ་ཅན་དུ་བགྲོད་པའི་འཕོ་བའི་
ལུང་སོགས་དང་སློག་ཆ་བྱས། སང་ཉིན་གོང་མ་ཆེན་པོ་ནས་ལོ་ལྟར་གསོལ་ཇ་གནང་རྒྱུན་འདི་
ལོ་གཞུང་དང་མཉམ་དུ་སྒར་དཔོན་ཉན་པོ་ཕྱུག་པོ་བར་སྩལ་བ་འབྱོར་པས་ཁོང་སོགས་ཕྱོགས་
འདུས་མང་པོར་འཕྲད། ཚེས་བརྒྱད་ལ་དབུལ་ཞིང་ཕོངས་པ་ཆིག་སྟོང་ཉིས་བརྒྱ་བདུན་ཅུ་སྐོར་
ལ་ཇ་ཐུག་མི་རེར་འབྲུ་གཤོར་ཁལ་རེ། གཡག་ལུག་སོགས་སེམས་ཅན་མང་པོའི་སྲོག་བླུ་ཡང་
བྱས། ཉེར་གཉིས་ལ་དཀྱིལ་ཁང་ཞལ་སྔ་ནས་ཟུར་བ་ཡེ་ཤེས་དཔལ་འབྱོར་བཅས་མང་པོར་
འཕྲད། གནམ་གང་ལ་གདན་སའི་མགྲོན་གཉེར། མདའ་དཔོན་པཎྜིཏ། རོང་བྱམས་ཆེན་
མཁན་པོ་སོགས་བརྒྱ་ལ་ཉེ་བར་འཕྲད་པའི་ཐུགས་བཞེད་བསྐངས། ཟླ་བ་ལྔ་པའི་ཚེས་བཞི་ལ།
ལྷ་རྩེ་དགའ་ལྡན་འོག་མིན་གླིང་བླ་གྲྭ་སྤྱི་ནས་མཎྜལ་རྟེན་འབྱུང་གི་ཚན་གྲངས་སྤྱི་སྒེར་ནས་
བསྟར། ཁོང་རྣམས་ལ་སློག་ཆ་མང་ཇ་སྦྱོར་བདུན་འགྱེད་བཀྲས་བཏགས་རེ་བསྔོ་རྟེན་རྣམ་
གཞག་བཅས་ཕུལ། ཚེས་བཅུ་ལ་དབེན་ས་ཆོས་ཀྱི་ཕོ་བྲང་པ་རྣམས་དང་། ཆོས་འཁོར་དབུས་
སྡིངས་པ། ཆུ་དབར་གཡུ་རྩེ་བའི་བཙུན་མ་བཅས་པས་བླ་མ་མཆོད་པའི་ཆོ་ག་དང་འབྲེལ་བའི་
སྒོ་ནས་མཎྜལ་ཚོགས་སྟོན་གཟབ་ཅིང་། འདུས་སྡེར་མང་ཇ་བཅས་པས་ཚེ་རིང་བའི་རྟེན་འབྲེལ་
མཛད། ཁོང་རྣམས་ལ་མགོན་པོ་བར་གཅོད་ཀུན་སེལ་དང་། གྲུབ་རྒྱལ་ལུགས་ཀྱི་ཚེ་དཔག་
མེད་ཀྱི་རྗེས་གནང་། བཀྲས་བཏགས། གོས་ཁ། དངུལ་ཞོ་ཕྱེད་དོ་རེའི་ཕྱག་འགྱེད། འདིར་
བཞུགས་སྐབས་ཀྱང་ཞབས་ཏོག་ཉིན་གང་མ་རེས་མཉེས་པར་བསྒྲུབས། ཚེས་བཅོ་བརྒྱད་ལ་
མཚན་སྒྲོགས་དགོན་མ་ལག་བཅས་པས་མཎྜལ། འདུས་ཚོགས་སུ་མང་ཇ་བཅས་བསྒྲུབས།
ཁོང་སུམ་བརྒྱ་བརྒལ་བར་བསྐལ་བཟང་རྒྱན་འཕྲེང་གི་ལུང་དང་། མང་འགྱེད་གཟབ་པར་བྱས།
ཆུ་སྟོད་ཟླ་བའི་ཚེས་གཉིས་ལ། རྟ་ནག་སྒྲོལ་སྦུག་ནས། བྱང་ཆེན་གནས་བླ་མ་གསར་པ།
འཕྱོང་རྒྱས་བུ་ཤུད་ནས་སོགས་མང་པོར་འཕྲད་པའི་ཐུགས་ཀྱི་རེ་བ་བསྐུང་། ཆོས་ཁྲིམས་བས་
ཡང་ཡང་བསྐུལ་ངོ་ལྟར་རྡོ་གཅལ་ཆེན་མོར་འདུས་པ་རྒྱ་མཚོ་དང་། དབུས་པ་ཨ་མདོ་སོགས་
བཞི་སྟོང་སུམ་བརྒྱ་བརྒལ་བར་གྲུབ་རྒྱལ་ལུགས་ཀྱི་ཚེ་དཔག་མེད་ཀྱི་རྗེས་གནང་དང་། ལག་
དབང་དུ་གྲགས་པ་དེ་བྱས། ཚེས་བཅུ་གཅིག་ལ་ལྷོ་ནས་འབྲུག་སྡེ་སྲིད་ཀྱི་བང་ཕྱིན་པ་བཅས་
472



མང་པོར་འཕྲད། རིམ་བཞིན་ཆོས་གྲྭ་འདིས་མཚོན་པའི་ཡུལ་གྲུ་མཐའ་དག་ནས་བསྙེན་རྫོགས་
ཀྱི་དངོས་པོ་དོན་གཉེར་ཅན་བརྒྱ་ཕྲག་གསུམ་དང་བཅུ་ཕྲག་ཙམ་གྱི་བཞེད་པ་བསྐངས། སང་
ཉིན་སྔོ་རྫོང་རྡོར་གདན་པ་སོགས་བཅུ་དགུ་དགེ་ཚུལ་དུ་བསྒྲུབས། ཟླ་བ་བདུན་པའི་ཚེས་བཅོ་
བརྒྱད་ལ་དབུས་གཙང་བསྟན་འགྲོའི་གོད་ཆགས་གེགས་དབང་རིམ་གྲོ་སེང་ཤོར་ལྟ་བུས། ལྷ་
ལྡན་དུ་སྡེ་པ་བཀའ་བློན་རྣམས་ཐུགས་ནང་མ་གཤིན་བས། དྷའི་ཆིང་བཱ་དུར་སོགས་རྐྱེན་ལམ་
དུ་སོང་འདུག་ཅིང་། དེར་བརྟེན་པའི་གཙང་དུ་བཀའ་བློན་ཕོ་ལྷ་ ཐའི་ཇིར་ཡང་དམག་མི་
འགའ་གནང་བར། ཐོག་ཏུ་མ་ཁེལ་བའི་དམག་མི་རྣམས་ཕྱིར་ལོག་གིས་རྒྱལ་རྩེ་རྫོང་བཟུངས་
ཤིང་། རྒྱལ་རྩེ་རྫོང་དཔོན་ཟུར་ཁང་ནས། གཞིས་རྩེ་རྫོང་དཔོན་རབ་བརྟན་ཤག་པ། རྩྭ་
གཉེར། ལས་བྱེད་སོགས་བརྒྱ་སྐོར་གྱིས་གཞིས་རྩེ་རྫོང་འཁྲ་གཟུང་མཛད་པར། བཀའ་བློན་
ཐའི་ཇི་ནས། སྡིངས་ཆེན་ནས་དང་། གཉེར་པ་དར་རྒྱས་ཅན་འབྱོར་བར་རྫོང་ན་ཡོད་པའི་
གཞིས་མི་སོགས་ ཕྱོགས་སྡེབས་མང་པོར་འཛིན་འཆང་བཅས་དམ་བསྒྲགས་ཤིན་ཏུ་ཆེ་བར་
བརྟེན། མགྲོན་གཉེར་སཾ་ཊ་ཚན་གྲངས་གཟབ་པ་དང་བཅས་བཏང་བས་སྲོག་གིས་མཚོན་ལྟོས་
བཅས་ཚང་མའི་སར་ཟོས་ཡང་གང་དྲག་དགོས་ཚུལ་བྱས་པར། སྲོག་སྐྱོན་གྱིས་མཚོན་སྤྱི་བྱེ་བྲག་
སོ་སོར་འཁྱིག་བརྡུང་སོགས་གློད་གྲོལ་བཅས་གསན་འཇོག་ཤིན་ཏུ་ཆེ་བ་མཛད། དེ་མཐུན་རྒྱལ་
རྩེར་ཞལ་ངོ་ཀུན་བཟང་ཅན་གྱི་དམག་རྣམས་ནས་རྫོང་མཐའ་བསྐོར་ཡོད་འདུག་པར་དཀྱིལ་བ་
ཐང་པ་དང་ཞལ་ངོ་ཀུན་བཟང་བཅས་ཕན་ཚུན་གཉིས་ཀར་ཡི་གེ་རྟེན་སྦྲགས་བཅས་ལོ་ཙཱ་བ་
སྦྲེལ་པོ་རྫོང་སྟེ་ངོས་གཟིངས་གཞི་མི་ཡོང་བའི་ཐབས་སྒོ་གང་གཟབ་བྱས། .དཀར་པོར་ཡང་དྷའི་
ཆིང་བཱ་དུར་གྱི་གཅུང་ལྟོས་བཅས་འཛིན་མི་གནང་བར་དེ་ཁའི་མགོ་མི་གྲོང་སྟོད་ཁང་གསར་པ་
ལ་ཡང་ཡི་གེ་རྟེན་ལྡན་ཐལ་ཆ་ཆེ་བ་མི་ཡོང་བ་དགོས་ཚུལ་བྱས་ཀྱང་ལས་དབང་བཟློག་དཀའ་
བས་ཕན་ཚུན་འགའ་རེ་རྐྱེན་དབང་དུ་སོང་བར་དོན་མཐོང་ཆེ་བ་མ་བྱུང་། འདི་སྐབས་ཆོས་གྲྭ་
འདིས་མཚོན་པའི་དགོན་སྡེ་ཉེ་སྐོར་འགའ་ལ་དུས་འཁྲུག་ཞི་ཕྱིར་རྒྱལ་བའི་བཀའ་འགྱུར་སྒྲོལ་
ཤེར་གདུགས་དཀར་ཆོས་སྐྱོང་བསྲུང་མའི་ཚོགས་ལ་མཆོད་གཏོར་ཟབ་རྒྱས་འབུལ་བའི་མགོ་
བཙུགས། གཞན་ཡང་ཟིར་བུན་ཆེ་ཞིང་། དམག་ཁག་མང་བ་བཅས་བློས་མ་བཟོད་ཀྱང་། ལྷོ་
ཕྱོགས་སུ་འབྲུམ་ནད་མཆེད་ཆེ་ངེས་ཀྱི་སྟབས་བཅད་རྒྱའི་ནང་ནས་སོ་སོར་ཡི་གེ་རྟེན་སྦྲགས་ངོ་
ཚབ་དོ་ཆོད་རེ་བཏང་། ཟིར་བ་ལང་འཕྲལ་གོང་ས་ཐམས་ཅད་མཁྱེན་པ་ཆེན་པོར་སྡེ་པ་བཀའ་
473



བློན་རྣམས་ལ་གཡུལ་གཤོམ་རྣམས་བསྡུ་དགོས་པའི་བཀའ་ཁྱབ་དགོས་ཚུལ་གྱི་ཞུ་ཡིག་དང་། སྡེ་
པ་བཀའ་བློན་རྣམས་ལ་ཡང་དབུས་གཙང་བསྟན་འགྲོའི་བདེ་སྐྱིད་ལ་དགོངས་པའི་དམག་
གཟིངས་སུ་མ་སོང་བ་དགོས་པའི་ཞུ་ཡིག་རྟེན་སྦྲགས་གཟབ་པ་བཅས་དཀའ་ཆེན་དམ་ཆོས་རྫོང་
སྟ་བྱས། དེ་མཐུན་སྡེ་པ་བཀའ་བློན་ཛ་སག་ཐའི་ཇིར་ཡང་གཟིངས་གཞི་མེད་པ་དགོས་ཚུལ་གྱི་
ཞུ་ཡིག་རྟེན་ལྡན་བཅས་དཀའ་ཆེན་བཀྲ་ཤིས་རྫོང་ལྟ་བྱས་པར་རིན་ཆེན་རྩེར་བཞུགས་ཁུལ་ལས་ ་
ཡི་གེ་འཕྲལ་འབུལ་ཐུབ་པ་ཞིག་མ་བྱུང་འདུག །ཉེར་ལྔ་ལ་འདི་ཁའི་ཆོས་ཁྲིམས་རྙིང་པ་དང་།
གསར་པའི་སྡེས་ཕུད་སྐབས་སྔར་བཞིན་འཕྲད་དགོས་ཚུལ་བྱུང་ཡང་། འབྲུམ་དོགས་ཀྱིས་རྒྱུང་
འཕྲད་བྱས། དེ་ནས་མི་རིང་བར་དབུས་དཔུང་རྒྱལ་རྩེ་བརྒྱུད་པ་རྣམས་ནུབ་གླིང་དུ་འབྱོར་པ་
དང་། སྡེ་པ་བཀའ་བློན་ཛ་སག་ཐའི་ཇི་སྟོད་དམག་གཙང་དཔུང་བཅས་པ་ཡང་དར་《དག་》
འབྱོར་པར་སོ་སོར་ཕན་ཚུན་ཐུགས་འདོད་མ་ཁེངས་པ་ཇི་ལྟར་རུང་། བསྟན་པ་དང་འགྲོ་བའི་
བདེ་སྐྱིད་གོང་ས་རིན་པོ་ཆེའི་ཞབས་བརྟན་ལ་དགོངས་པའི་འཐབ་འཛིངས་ཐོལ་ཆར་མི་འགྱུར་
བ་དགོས་ཚུལ་གྱི་ངག་ནན་ཆེ་བཅས་མགྲོན་གཉེར་ས་ཁུད་པ་རྫོང་སྟ་བྱས་ཀྱང་། ཕན་ཚུན་ནས་
གསན་བཞེས་ཡོང་ཚུལ་གྱི་སྣེ་ལེན་ཙམ་ལས་དོན་མཐོང་མ་བྱུང་བ་ཞག་ཁ་ཤས་འཐབ་འཛིངས་ཀྱི་
མུ་ནས། སྡེ་པ་བཀའ་བློན་གཙང་དྲུང་འགའ་དང་སྟོད་པ་བཅས་ས་གར་ཐོན། དབུས་དཔུང་
གཞིས་རྩེའི་ཉེ་འདབས་སྤེལ་སྔོན་ན་ཁར་འབྱོར་པར། སྐུ་ཞང་སྡེ་པ་བཀའ་བློན་གུང་། ཛ་སག་
སྦྱར་ནས་བཅས་དམག་མི་ཚང་མར་ངོས་འཕྲད་དགོས་ཚུལ་བྱུང་ཡང་། འབྲུམ་དོགས་བཅད་
རྒྱས་མཇལ་ཐུབ་པ་ཞིག་མ་བྱུང་བར་མ་ཟད། བླ་བྲང་ནང་ཁུངས་དོག་པ་བཅས། སྐུ་ཞང་དང་
བཀའ་བློན་རྣམ་གཉིས་ཀྱིས་གཙོས། དམག་མི་ཚང་མར་སྤུངས་འབུལ་བཞེས་སྤྲོ། བུ་རམ། ཇ་
མར། ཤ་རྩམ། དངུལ། ཚན་གྲངས་སོགས་ཀྱིས་སྣེ་ལེན་བྱེད་པར་མཛོད་པ་ཕྱིན་ཏེ། གཙང་
ལ་བརྡབ་བསིགས་ཟན་རྒྱག་མེད་པ་དགོས་ཚུལ་ཞུས། ཁོང་རྣམས་ནས་ཀྱང་ཞུས་པ་དང་ལེན་གྱི་
ཞལ་བཞེས་མཛད། སང་ཉིན་སྐུ་ཞང་བཀའ་བློན་གྱིས་མཚོན་རགས་བསྡུས་བརྒྱ་སྐོར་ཕེབས་
པར། རྒྱང་འཕྲད་བྱས་ནས་སྟོན་མོ་སློག་ཆ་བཅས་བསྒྲུབས། ཞག་འགའ་ནས་སྡེ་པ་བཀའ་བློན་
རྣམ་པ་བཅས་དབུས་དམག་བྱིངས་མཇུག་འདེད་ལྟ་བུར་སྟོད་ལ་བྱོན་པར། དེ་སྐབས་གོང་ས་
རིན་པོ་ཆེའི་སྐུ་ཚབ་གཟིམ་འགག་ཞལ་ངོ་། སེར་འབྲས་ཀྱི་བླ་མ་གསུམ་བཞི་བཅས་འབྱོར་པར། །
ཁོང་ཚོར་ངོས་འཕྲད་མ་བདེ་ཡང་། བདག་རྐྱེན་དང་། གོང་ས་རིན་པོ་ཆེའི་ཐུགས་ཐམ། ཡབ་
474



དང་བཀའ་བློན་རྣམས་ཀྱི་གསུང་བྲིས་རྣམས་ཀྱང་བླངས། སྟོད་དུ་འཁྲུག་གཟིངས་བྱུང་དོགས་
ཁོང་རྣམས་ཀྱང་བསྐུལ་ཏེ། ཕན་ཚུན་གཉིས་ཀར་ཞུ་འབུལ་དུ་མགྲོན་གཉེར་ས་ཁུད་པ་ཞུ་ཡིག་
བཅས་འཕྲལ་ཐོན་བྱེད་རྩིས་ལ། ་བཀའ་བློན་ཛ་སག་ཐའི་ཇི་སྐོར་སྟོད་མཐོ་སར་བྱོན། དབུས་
དམག་ངམ་རིང་ནས་ཕྱིར་ལོག་བཅས་པའི་བང་ཕྱིན་བྱུང་བས་ཁོང་རྣམས་གཏོང་མ་དགོས། ཟླ་
བ་བརྒྱད་པའི་ཚེས་དྲུག་ལ་འཇམ་དབྱངས་གོང་མ་ཆེན་པོ་ནས་ངོས་ལ་སྤྱན་བསྐྱངས་བླ་ན་མ་
མཆིས་བས་རིང་དུ་འཚོ་བའི་རྟེན་འབྲེལ་དུ་བཟོ་བཀོད་ངོ་མཚར་བའི་སྣ་ཚོགས་རྡོ་རྗེ། སྣ་
ཚོགས་འཁོར་ལོ། དཀར་ཡོལ་ཡུ་རིང་བཞི། ཡུ་ཐུང་བཅུ་གཉིས། ཉ་ཕྱིས་སོགས་ལས་གྲུབ་
པའི་ཆོས་སྐྱོང་གི་གཏོར་རྒྱན་ཆ་འགྲིག་བདུན། མཛོད་གོས་རྒྱན་གཞི་ཚོན་ཁྲ་སྤུས་ལེགས་ཡུག་
ཆེན་དགུ། གོས་སྤུ་མ་དགུ། རྒྱ་སེར་གྱི་སྣམ་བུ་དམར་སེར་སྤུས་གཙང་བུབས་དགུ། མེ་ཏོག་
དམ་སྦེ་ཆ། གསེར་ཡིག་བཅས་སྐྱེལ་བར་རྫར་གོ་ཆི་ཁཱ་ཁ་ཐུ་འབྱོར་བར་མཚམས་ཀྱི་བཅད་རྒྱའི་
སྟབས་ཁོང་རྣམས་ལ་རྒྱང་འཕྲད་དང་། བདག་རྐྱེན་གང་དྲག་བྱས་ཤིང་། སྐྱ་སེར་དྲག་ཞན་
མང་པོའི་འབུལ་བསྐུར་དང་བསྔོ་རྟེན་ཡང་མང་བ་བྱུང་ཞིང་མི་རིང་བར་གོང་མ་ཆེན་པོར་བཀའ་
ལན་འབུལ་རྟེན། གཞན་མ་རྣམས་ཀྱི་ལན་འདེབས། མི་སྣ་ངོ་གཡོག་ཀྱང་ཐོན་ཆས་བཟང་པོས་
ཡིད་མགུ་བར་བྱས། མཚོ་སྔོན་མེར་རྒན་དྷའི་ཆིང་དང་ཨེར་ཏེ་ནི་ཨེར་ཁའི་བང་ཕྱིན་འཚམས་
འདྲི་བ་རྣམས་ལ་རྒྱང་འཕྲད་དང་བདག་རྐྱེན་བཟང་པོ་བྱས། ཉེར་བཞི་ལ་ཛ་སག་ཐའི་ཇི་སྟོད་
དམག་བཅས་མང་པོ་གཞིས་རྩེའི་ཉེ་ལོགས་སུ་འབྱོར། ཁོང་རྣམས་ལ་ངོས་འཕྲད་དགོས་ཚུལ་
ནན་བསྐྱེད་བྱུང་ཡང་འབྲུམ་དོགས་བཅད་རྒྱ་དམ་པས་རྒྱུང་འཕྲད་བྱས། བསྟན་འགྲོ་སྤྱིའི་གོད་
ཆགས་སུ་འདུག་པས། ད་ལམ་བཀའ་བློན་ཛ་སག་ཐའི་ཇི་ནས་ཕམ་བཞེས་ཀྱིས་དམག་འཁྲུག་
སོགས་གཏན་ནས་མི་གནང་བ་དགོས་ཚུལ་ནན་ལྟར་ཞུས་ཀྱང་། དབུས་གཙང་སྤྱིའི་ལས་ངན་
བཟློག་དཀའ་བས། དབུས་དཔུང་ཡང་འཕྲལ་འདགས་《 འདེགས་》གནང་ནས་རྒྱལ་རྩེར་སྣེ་
འཛོམ་བྱུང་འདུག་པ། ཞུ་ཡིག་རྟེན་དང་བཅས་མགྲོན་གཉེར་གོང་ས་རིན་པོ་ཆེའི་ཐུགས་རྗེ་
བསྐུལ་བ་དང་། ཡབ་རྗེ། སྡེ་པ་བཀའ་བློན་རྣམས་ལ་དམག་འཁྲུག་ཐལ་ཆར་མི་འགྱུར་བའི་
དབུས་དཔུང་ལ་བཀའ་ཁྱབ་དགོས་ཚུལ་ཞུ་བར་འཕྲུལ་རྫོང་བྱས། དེ་མཚུངས་ས་སྐྱ་གོང་མ་ཆེན་
པོར་ཡང་བསྟན་འགྲོའི་ལ་རྒྱུར་ཕན་ལ་རེ་བས་ངོས་རང་འགྲོ་འདོད་པ་ཡིན་ཀྱང་། འབྲུམ་
དོགས་ཆེ་བས་ཉེ་འཁོར་བ་དང་། གྲྭ་ཚང་ཁག་གི་རྗེ་ཞལ་སྔ་ནས་རྣམ་པ་ནས་ཕྱིན་པ་མི་འགབ་
475



ཚུལ་ནན་ཆེ་བྱུང་བས་སྟབས་བདེ་ཞིག་མ་བྱུང་བར། མཛོད་པ་རྫོང་སྟ་བྱེད་རྩིས་ཡིན་པས། དེ་
ནས་ཀྱང་བསྟན་འགྲོར་དགོངས་པའི་ཆིངས་ལ་ཕེབས་དགོས་ཚུལ་ཞུས་པར་ཕྱག་མཛོད་རྫོང་སྟ་
གནང་འདུག་པ་བཅས་གཉིས་ཀ་རྒྱལ་རྩེར་འཕྲལ་འབྱོར་ཐོག ། སྐུ་ཞང་། བཀའ་བློན་གུང་
སོགས་དབུས་དཔུང་དང་། བཀའ་བློན་ཛ་སག་ཐའི་ཇི་སོགས་གཙང་དཔུང་བཅས་ཕན་ཚུན་སོ་
སོར་ཞུ་རྟེན་བཟང་པོ་བཅས་བསྟན་འགྲོའི་བདེ་སྐྱིད་ཐུགས་ནས་མ་བོར་བའི་གཡུལ་གཤོམ་འདི་
རྣམས་སོ་སོར་གྱེས་དགོས་ནན་ཆགས། དེ་ལྟར་དགོངས་བཞེངས་མ་བྱུང་ཡང་འཇམ་དབྱངས་
གོང་མ་ཆེན་པོའི་བཀའ་མ་ཕེབས་བར་འཁྲུག་གཟིངས་མེད་པའི་སོ་སོར་གྱེས་དགོས་ཚུལ་ཨུ་
ཚུགས་ཀྱིས་སྒར་སོ་སོར་ཡང་ཡང་བསྐོར་ཀྱང་འཕྲལ་འཐབ་འཛིངས་ཆེ་བ་མ་བྱུང་ཙམ་ལས།
སེམས་ཅན་གྱི་ལས་ལ་མ་གྲུབ་ཅིང་གཙོ་བོ་རྣམས་ཀྱི་ཐུགས་དར་མ་རྫོགས་པ་ལྟ་བུས་ཆིངས་ཀྱི་སྣེ་
ལེན་ཙམ་མ་གནང་གཤིས་དེ་མུས་ནས་གསང་དམག་ཕན་ཚུན་ནས་མཛད་པ་ཤར་ན། བསླུས་
པའི་ཁག་ངན་བྱུང་དོགས་ཁོང་རྣམས་ཕྱིར་ལོག་མི་བྱེད་མཐུ་མེད་བྱུང་འདུག །མི་རིང་བར་རྒྱལ་
མཁར་དུ་གཡུལ་འཁྲུག་ཆེ་ངེས་ཀྱིས་སྐྱེ་འགྲོ་སྡུག་བསྔལ་གྱིས་མནར་བསམས་ཀྱིས་མ་བཟོད་པར།
སྡེ་པ་བཀའ་བློན་སོ་སོར་གནམ་ལོ་གསར་ཚེས་ཀྱི་རྟེན་འབྲེལ་བ་བརྡ་མཚོན་རེ་འབུལ་བ་དང་
བཅས་མགྲོན་གཉེར་ས་ཁུད་པར་ཡིག་ངག་ནན་ཆེས་རྫོང་སྟེ་བྱས། ས་སྐྱའི་མགྲོན་གཉེར་ངག་
དབང་ཡང་ལོ་གསར་རྟེན་འབྱུང་འབུལ་བ་དང་སྟབས་འགྲིག་ཐོག་ནས་ཞུ་བ་མུ་མཐུད་བྱས་
འདུག །ལོ་འདི་ནང་དུ་དབེན་དགོན་པ་བློ་བཟང་ཤེས་རབ་སངས་རྒྱས་ཡར་འཕེལ། ཡེ་ཤེས་
ཡར་འཕེལ། བློ་བཟང་ཆོས་ལྡན་རྣམས་ནས་བདེ་མཆོག་རྩ་རྒྱུད། ཆོས་གྲྭ་འདི་ཁ་ནས་རྟ་ནག་
ཡེ་ཤེས་ཡར་འཕེལ། བ་སོ་བ་བློ་བཟང་རྒྱལ་མཚན། གྲང་མོ་ཆེ་བ་ཡེ་ཤེས་སྐལ་བཟང་། གཏིང་
སྐྱེས་པ་ངག་དབང་ཀུན་དགའ། སྟག་མོ་བ་ཡེ་ཤེས་སྐལ་བཟང་། གྲང་ཆེན་པ་དམ་ཆོས་ཡོན་
ཏན། གློ་སྦུག་བ་བློ་བཟང་མཁས་མཆོག་སོ་སོ་ནས་རྣམ་འགྲེལ་ལེའུ་བཞིའི་ཐལ་འཕྲེང་། ཞ་ལུ་
བ་རིན་ཆེན་ནོར་འཛིན་གྱིས་དུས་འཁོར་བསྡུས་རྒྱུད། རྒྱུད་སྨད་པ་དགེ་སློང་ངག་དབང་ཚུལ་
ཁྲིམས་ཀྱིས་ལམ་རིམ་བདེ་ལམ་དང་། འཇིགས་བྱེད་བསྐྱེད་རིམ། བྱང་པ་བསམ་གྲུབ་དགའ་
ལྡན་པ་འཇམ་དབྱངས་དཔལ་འབྱོར་དང་། ཆོས་འཁོར་ལྷུན་པོ་བ་བཀྲ་ཤིས་ཡར་འཕེལ་གཉིས་
ཀྱིས་བྱམས་ཆོས་སྡེ་ལྔ་། ལྷ་རྩེ་ཆོས་སྡེ་བ་རབ་འབྱམས་པ་བློ་བཟང་དཔལ་ལྡན་གྱིས་ལམ་རིམ་
ཆུང་བ། རབ་འབྱམས་པ་བློ་བཟང་ཆོས་ལྡན་དང་རབ་འབྱམས་པ་དམ་ཆོས་རྒྱལ་མཚན་གཉིས་
476



ཀྱིས་དབུ་མ་རྩ་འགྲེལ། རབ་འབྱམས་པ་བློ་བཟང་དགེ་ལེགས་ཀྱིས་འཇམ་དཔལ་ཞལ་ལུང་དང་
བློ་སྦྱོང་ཆོས་ཀྱི་སྒོ་འབྱེད། ངག་དབང་བརྩོན་འགྲུས་ཀྱིས་འཇམ་དཔལ་ཞལ་ལུང་དང་། ཐོག་
སངས་རྒྱས་དཔལ་བཟང་གིས་མཛད་པའི་འདུལ་བའི་གཞི་སྟོད་གཞི་སྨད། འཇམ་དབྱངས་
རྒྱལ་མཚན་གྱིས་དབུ་མ་རྩ་འགྲེལ་དང་ཕར་ཕྱིན་སོགས་ཀྱི་རྒྱུགས་སོ་སོ་ནས་བྱུང་བར་བབས་དང་
བསྟུན་པའི་སྟེར་ཆ་མི་དམན་པས་མགུ་བར་བགྱིས། འདི་ལོ་གཙང་གི་གཙང་དགོན་རིས་མེད་ཆེ་
ཕྲ་རྣམས་སུ་རྒྱལ་བའི་བཀའ་འགྱུར་རིན་པོ་ཆེས་གཙོས་པའི་ཆོས་ཚན་མང་པོ་གསུང་སྒྲོགས་
དང་། ཆོས་སྤྱོད། ཆོས་སྲུངས་སྤྱིའི་བསྐང་གསོ་བཅས་དང་རང་གི་ལུགས་སྲོལ་དང་བསྟུན་ཟླ་
ཆོས་མང་ཉུང་སྐབས་སྦྱར་གྱིས་ཞབས་ཏོག་གང་དྲག་སྐུ་ཡོན་གྱིས་མཉེས་པར་བྱས། ཆོས་གྲྭ་
འདིར་ཡང་ཕོགས་ཇ་ཚུལ་དུས་སྐབས་ཀྱི་ཕྱག་འགྱེད་སྔར་ལས་མི་ཞན་པ་དང་། རྟེན་གྱི་ཞབས་
དྲུང་དུ་རྒྱུན་མཆོད། དབུས་གཙང་གི་དགེ་རྒྱུན་ལ་དམིགས་པའི་སློང་མོ་བ་རྣམས་ལ་མཐུན་
རྐྱེན། མིས་མཚོན་པའི་སེམས་ཅན་མང་པོའི་སྲོག་སྐྱོབ། སྐྱེ་བོ་སློང་མོ་བའི་ཚོགས་ལ་སྦྱིན་
གཏོང་སོགས་ལྷག་བསམ་དག་པའི་སྒོ་ནས་སྔར་ལས་ཀྱང་འཕར་ཙམ་རེ་ཡོང་བའི་བཀོད་པ་བྱས།
པར་བརྐོས་དབུ་མཛད་རྡོ་བསམ་པ་སོགས་མི་དྲུག །པར་ཡིག་པ་ཚེ་རིང་རྡོ་རྗེ་རྣམས་ཀྱིས་སྤྱོད་
འཇུག་དར་ཊཱིཀ་སོགས་བྲི་བརྐོ་བྱས་པ་དང་། ཉེར་མཁོའི་དཔེ་ཆ་འབྲི་མི་བསམ་གྲུབ་རྒྱལ་
མཚན་བཅས་ཀྱང་ཡོན་གྱིས་མགུ་བར་བགྱིས། ཟླ་བ་བཅུ་གཉིས་པའི་ཉེར་གཉིས་ནས་དུས་
གཏོར་ཆེན་མོའི་མཆོད་གཏོར་ཞབས་ཏོག་རྣམས་ཀྱང་ལེགས་པར་བསྒྲུབས། བྱེད་པ་མ་བཟོ་
བའམ། དུས་ཟིར་སྟབས་ཧོམ་གནད་འགྲོ་ཞིག་མ་བྱུང་བས། བསྟན་འགྲོའི་གེགས་སེལ་དུ་
དམིགས་ཡང་ཡང་སྐྱར་གཏོར་བཟློག་ཧོམ་བཅས་ཟླ་བ་རྟིང་མའི་ནང་དུ་བསྒྲུབ་རྩིས་བྱས། ས་ཕོ་
སྤྲེའུའི་གནམ་ལོ་གསར་ཚེས་ཀྱི་ཐོག་བཅད་རྒྱའི་སྟབས་འགྲོ་མ་བདེ་ཡང་མཆོད་སྤྲིན་དགའ་སྟོན་
སོགས་སྔར་བཞིན་བྱས། ཚེས་གཉིས་ལ་སྤྱི་སྐྱུར་ཚུགས་པའི་དཀའ་བཅུ་པ་རྣམས་ནས་གཞུང་
ལུགས་ཟབ་མོའི་སྒོ་བརྒྱ་ཕྱེ། ཆོ་འཕྲུལ་དུས་ཆེན་གྱི་སྐབས་ཀྱང་མཆོད་སྤྲིན་རྒྱ་མཚོའི་ཚོགས་བླ་
ན་མ་མཆིས་པ་བྱུང་ཞིང་། རིག་གྲོལ་གཉིས་ལྡན་འདུས་པའི་ཚོགས་ཀྱིས་བསྟན་འགྲོ་སྤྱི་བྲེ་བྲག་
ལ་དགོངས་ནས་སྨོན་ལམ་རྣམ་པར་དག་པ་མཛད་ཅིང་། ངོས་ནས་ཀྱང་མཆོག་གསུམ་དཔང་དུ་
གསོལ་ནས་རྒྱལ་བའི་བསྟན་པ་རིན་པོ་ཆེ་དང་དེ་འཛིན་གྱི་སྐྱེས་ཆེན་དམ་པ་རྣམས་ཀྱི་སྐུ་ཚེ་
འཕྲིན་ལས་ཡར་ངོའི་ཟླ་ལྟར་འཕེལ་ཞིང་ཕ་མར་གྱུར་པའི་ཡིད་ཅན་མཐའ་དག་གནས་སྐབས་
477



འཁྲུག་རྩོད་ཞི་ཞིང་རྫོགས་ལྡན་གྱི་དཔལ་ལ་འདོད་དགུར་སྤྱོད་པ་དང་། མཐར་ཐུག་ཀུན་མཁྱེན་
རྒྱལ་བའི་གོ་འཕང་རིན་པོ་ཆེ་དུས་མྱུར་བ་ཉིད་དུ་ཐོབ་པའི་བསྔོ་བ་དང་སྨོན་ལམ་བཟང་པོ་རྩེ་
གཅིག་ཏུ་བཏབ། འདི་སྐབས་རྒྱལ་རྩེར་དབུས་གཙང་གི་དམག་དཔུང་གཉིས་ཀྱི་སར་མགྲོན་
གཉེར་གཉིས་ནས་ས་སྐྱ་བདག་ཆེན་དང་། ངོས་གཉིས་ཀྱིས་ནན་ཆེ་བྱས་པ་དང་ལེན་གྱིས་ཕན་
ཚུན་གཉིས་འཐབ་འཛིངས་སར་ཕྱིན་ནས་སོ་སོར་དགེ་བཤད་སྡིག་བཀྲོལ་གྱི་རྒྱུ་མཚན་སྣ་མང་
ཡང་ཡང་ནན་ཞུ་ཆེ་བ་དང་། ཁོང་བཀའ་བློན་ཕན་ཚུན་སོ་སོ་ནས་ཀྱང་དགོངས་ཟབ་ཀྱི་ཞུ་
ཆིངས་ཧ་ལམ་ངན་པའི་ཆ་བྱུང་བར་བརྟེན། གོང་ས་རྒྱལ་དབང་མཆོག་ལ་དབུས་གཙང་སྐྱེ་
འགྲོའི་བདེ་སྐྱིད་ལ་དགོངས་པའི་ཡབ། སྐུ་ཞང་། སྡེ་པ་བཀའ་བློན་གཞིས་བྱེས་རྣམས་ལ་ས་སྐྱ་
དང་། འདི་ཁ་གཉིས་ཀྱིས་ཞུས་དོན་ལ། འཇམ་དབྱངས་གོང་མ་རྒྱལ་པོའི་བཀའ་མ་ཕེབས་
རིང་དམག་མི་ཚང་མ་སོ་སོར་གྱེས་པའི་ལྟེ་ནང་ཁོན་འཛིན་མེད་ངོས། སྐྱ་སེར་དྲག་ཞན་ཚང་མ་
སྔར་ས་སྔར་འཇགས་གནང་དགོས་ཞུས་དོན་སོ་སོར་བཀའ་སྩལ་ནན་བསྐྱེད་གནང་དགོས་ཚུལ་
གྱི་ཞུ་ཡིག་བང་མི་ཤས་རྩོལ་བཏང་བ་འཁོར་བས། བཀའ་གནད་དང་ལེན་བྱེད་པ་གཞིར་བཅས་
ཤིང་། ཞང་པོ། བཀའ་བློན་གཞིས་བྱེས་རྣམས་ལ་དེ་དོན་སོར་གནས་དགོས་པའི་བཀོད་པ་
ཞུས་ཡོད་ཕེབས་གཤིས། ཡབ་རྗེ། སྐུ་ཞང་སོགས་ནས་ཀྱང་རྒྱལ་བ་ཡབ་སྲས་ཀྱི་བཀའ་སྩལ་
ཐོད་བཅིངས་ཞུ་གསུང་དོན་བཞིན། ཟླ་བ་གསུམ་པའི་ཚེས་གསུམ་ལ་སྐུ་ཞང་རྒུང་《 གུང་》
སོགས་དང་། ཛ་སག་ཐའི་ཇི་སོ་སོ་ནས་ཞལ་དན་འགྱུར་མེད་ཀྱི་གསུང་བྲིས་ལ་ཕྱག་ཐམ་དང་།
ཆ་དབར་མགྲོན་གཉེར་གཉིས་ཀྱི་ཐེའུ་བཅས་དོན་འཁྱོལ་བྱུང་བར་སོ་སོར་བཀའ་དྲིན་ཆེ་ཚུལ་གྱི་
གསེར་དངུལ་གྱིས་གཙོས་ཚན་གྲངས་བཟང་པོ་བཏེག་སྟེ་བསམ་པ་རྣམ་པར་དག་པའི་སྒོ་ནས་མི་
འཇིགས་པ་སྐྱབས་ཀྱི་སྦྱིན་པས་དབུས་གཙང་སོགས་ཀྱི་འགྲོ་བ་སྡུག་བསྔལ་གྱི་རྒྱ་མཚོར་བྱིང་བ་
རྣམས་ཀྱི་དབུགས་དབྱུང་སྟེ་དམག་དཔུང་རྣམས་སོ་སོར་གྱེས་པས་ཚང་མ་གཙོ་ཆེར་པཎ་ཆེན་
རིན་པོ་ཆེ་དང་ས་སྐྱ་བདག་པོ་ནས་ཀྱང་གངས་ལྗོངས་འདིར་བཀའ་དྲིན་ཆེན་པོ་གཞན་དང་མི་
འདྲ་བ་བྱུང་ཞེས་ཀུན་རབ་དགའི་ས་ལ་རེག་པའི་སྤྲོ་དགར་གྱུར་པ་གླེང་། དབུས་གཙང་གི་རྫོང་
གཞིས་སོ་སོ་ན་བཙོན་བཟུང་བརྒྱ་ཕྲག་མང་པོ་ཡོད་པ་རྣམས་ཀྱང་དམྱལ་བའི་བཙོན་ཁང་ནས་
ཐོན་པ་ལྟ་བུའི་བདེ་བ་ལ་བཀོད། གཞིས་རྩེར་ཡོད་པའི་བཙོན་པ་རྣམས་ལ་ནར་མར་ལྟོའི་
མཐུན་རྐྱེན་དང་། ཐོན་སྐབས་ལམ་ཆས་ཇ་མར་སོགས་ཀྱི་སྦྱིན་པས་ཡིད་ལྷག་པར་མགུ་བར་
478_



བྱས། རེ་ཞིག་ཚང་མ་བདེ་འཇགས་ཐོག་ནག་ཚང་ཨ་ཇོ་དཔལ་བཟང་གིས་སློང་རྐྱེན་བྱས་ཟེར་
དབུས་ཕྱོགས་མོལ་ཨོ་ཐོག་བ་མེར་རྒན་ཐའི་ཇི་སོགས་ནས་ཆིངས་འགྲིག་བྱུང་བ་མ་ཤེས་པའི་
གེགས་དབང་རྐྱེན་ཀློང་《སློང་》ལྟ་བུས་ནག་ཚང་ཕྱོགས་སུ་གཙང་ཕྱོགས་འགའ་ཞིག་བསད་
བཟུངས་བྱས་པ་ལ་བརྟེན། ཛ་སག་ཕོ་ལྷ་ཐའི་ཇི་ཕྱོགས་ནས་དབུས་པས་ལས་འབྲས་ཁྱད་བསད་
ཀྱིས་མགོ་སྐོར་ཉག་ཀྱང་འདི་ཀ་ཡིན། བླ་མའི་བཀའ་དང་ཆིངས་དོན་ཡིག་དན་སོགས་ལ་མ་
གནས་ཕྱིན། ངེད་ཚོ་ནས་བསྡད་ཀྱང་མགོ་ཐོག་ཏུ་དམག་ཇི་ལྟར་འོང་མི་ཤེས་པས་ད་ཆ་སྡོད་
ཐབས་མེད་གསུངས་པར། དབུས་ཕྱོགས་ནས་ཀྱང་ཆིངས་དོན་ལ་གནོད་པ་དེ་རིགས་མ་ལེགས་
འདུག་པས། དེ་སྐོར་ལ་བབ་འབྲེལ་གང་ཡོད་མཛད་པས་ཆིངས་དོན་གཟིངས་གཞིར་མི་འགྱུར་
བ་དགོས་ཚུལ་ཞུས་པར། དེ་བཞིན་ཕྱེད་ཕེབས་ཀྱང་། གཙང་ཕྱོགས་ནས་དམག་སྐྱོར་འདེགས་
མེད་པ་དགོས་ལུགས་ཞུ་ཡིག་ངག་མ་བཅས་བསེད་བཀྲོལ་ནན་ཆེ་བྱས་ཀྱང་། དབུས་པར་
གདེངས་ཁེལ་དཀའ་བ་འདི་ཁ་ཡིན། ངེད་ཚོ་གསང་དམག་སོགས་ཀྱིས་ཐབས་སྒོ་གང་ནས་
བཅོམ་ཕྱིན་ཁ་རོག་སྡོད་ཐབས་མེད་པ་ཀུན་ཤེས་ཡིན་གསུང་མགྲོན་གཉེར་གཉིས་ལ་ཕྱོགས་
འཕུལ་བཀའ་བཀྱོན་མཛད་འདུག་པ་བཅས་བྱ་ཐབས་དང་བྲལ། ཡང་སྐྱར་ངེད་རང་འགྲོ་བར་
བརྩམས་ཀྱང་འབྲུམ་དོགས་ཀྱིས་ཉེ་འཁོར་ནས་མི་དགའ་ཚུལ་བཅས་མཛོད་པ་པ་རྣམ་རྫོང་དུ་ཛ་
སག་ཐའི་ཇིར་གསེར་དངུལ། གོས་དར། ཇ་མར་སོགས་ཀྱི་སྣེ་ལེན་བཅས་སྐྱེ་འགྲོའི་བདེ་སྐྱིད་
ལ་དགོངས་པའི་སྔར་གྱི་ཆིངས་དོན་ལ་གནས་པའི་དཔུང་འདེགས་མེད་པ་དགོས་ཞེས་ནན་ཆེ་ཞུ་
བར་བཏང་ཡང་། སླར་དབུས་པས་བྱེད་ངན་མུ་འཇམ་འདིས་མཚོན་གཙང་མངའ་རིས་རྣམས་
དམིགས་མེད་བརླག་རྒྱུ་ཡིན་འདུག་པ། དེས་ན་བླ་མ་ཐམས་ཅད་མཁྱེན་པ་སེམས་ཅན་གྱི་དོན་
ཁོ་ན་ལས་ཕྱོགས་ལྷུང་མི་མངའ་ཡང་། ངེད་ཚོ་མིང་མེད་ལ་བཏང་ན་ཉེ་རིང་གནང་རྒྱུ་ཡིན་ཚུལ་
གྱི་ཨུ་ཚུགས་ཀྱིས་མི་གསན་པ་བྱ་ཐབས་དང་བྲལ། དེ་ནས་མི་རིང་བར་ཛ་སག་ཐའི་ཇིས་དམག་
རིགས་བསྡུས་བསགས་ཏེ་བྱང་བརྒྱུད་ཐེགས་ནས་འདམ་དུ་བྱོན་པ་དང་བསྟུན། མགྲོན་ཟུང་།
དགའ་ལྡན་ཁྲི་རིན་པོ་ཆེ། སེར་འབྲས་དགེ་གསུམ། རྒྱུད་སྟོད་སྨད་ཀྱི་བླ་མ། སེར་འབྲས་ཀྱི་སྤྱི་
གཉེར་བཅས་ཀྱིས་ཞུ་བ་ནན་ཆེ་གནང་ཡང་གསན་བཞེས་མ་བྱུང་འདུག །དེ་ནས་འཐབ་
འཛིངས་སོགས་ཆེར་མ་བྱུང་བ་ནས་གཙང་དམག་རྣམས་ལྷ་ལྡན་དུ་འབྱོར་བར། ཡང་སྐྱར་སྔར་
གྱི་ཐོག་རྗེ་དྲུང་སྤྲུལ་སྐུ་རིན་པོ་ཆེ་སོགས་ཚང་མས་མགྲིན་གཅིག་ཞུ་བ་མཛད་པར། ཛ་སག་ཐའི་
479



ཇི་ནས་གོང་མ་ཆེན་པོའི་བཀའ་མ་ཕེབས་བར་བཀའ་བློན་རྣམ་པས་མཚོན་སེར་སྐྱ་དྲག་ཞན་ཚང་
མར་ངན་པ་མི་མཛད་པའི་ཞལ་བཞེས་མཛད་འདུག འདི་སྐབས་མཚམས་ཁོངས་སུ་དགེ་ལ་
གང་འགྲུས་བྱེད་ཁུལ་ལས་དུས་ཟིར་གྱིས་གནད་འགྲོ་ཞིག་མ་བྱུང་། མི་རིང་བར་སྟོད་དམག་
རྣམས་ཕྱིར་ལོག་པའི་ཞོར་ལ་ངོས་འཕྲད་མ་བདེ་བར་རྒྱང་འཕྲད་བྱས་ཤིང་། སྟེར་ཆ་དང་སློག་
ཀྱང་བགྱིས། ཟླ་བ་བདུན་པའི་ཉེར་ལྔར་ཆོས་གྲྭ་འདིའི་དགེ་སྐོས་གསར་རྙིང་རྣམས་ལ་རྒྱུང་
འཕྲད་བྱས། ་ བར་མཚམས་འགའ་རེར་ཡུལ་ཐག་རིང་པོ་ནས་འཕྲད་པ་དང་། རབ་བྱུང་།
་ བསྙེན་རྫོགས་དོན་གཉེར་དུ་འོངས་བ་རྣམས་ལ་བཅད་རྒྱུའི་ཁོངས་ནས་རྒྱང་འཕྲད་བྱས།
སྐབས་དེར་བྲག་ཡག་སྤྲུལ་པའི་སྐུས་རྒྱུ་ཡོན་སྦྱོར་བ་མཛད་ནས་སྔགས་གྲྭ་བཅོ་ལྔས་འཆི་མེད་ལྷ་
ཁང་དུ་ཚེ་ཆོག་ཚར་རེ་དང་། ཁོང་རང་གིས་བརྩམས་པའི་ངོས་ཀྱི་རིང་འཚོའི་ཚིགས་བཅད་
གྲངས་གསོག་བཅས་ཚེ་རིང་བའི་རྟེན་འབྲེལ་མཛད། དབུས་གཙང་ཟིར་བ་ལ་བརྟེན་གོང་མའི་
སྐུ་ཚབ་ཨ་ལི་ཨམ་པ་སོགས་དམག་སྟོང་ཕྲག་མང་བ་དང་བཅས་ལྷ་ལྡན་དུ་འབྱོར་ཡོད་འདུག་
པར། སྐུ་ཚབ་རྣམས་ལ་འཚམས་རྟེན་ཁ་བཏགས། དྲི་བཟང་། སྣམ་ཕྲུག །འབྲུ་དཀར།
དམག་མི་བྱིངས་ལ་རྩོམ་བྲེ་ཚད་ཀྱི་ཁལ་ཁྲི་ལ་རེག་པ་བཅས་འབུལ་བ་དང་། དུས་ཟིང་ལ་བརྟེན་
ཉེས་ཅན་སེར་སྐྱའི་རིགས་ཚང་མར་གོང་མ་བདག་པོ་ཆེན་པོའི་ཞབས་བརྟན་དང་། ངོས་ནས་
ཞུ་བ་ལ་བརྟེན་སྲོག་གིས་མཚོན་ཡང་ཟོས་གང་ཆེ་ཞུ་བར་མགྲོན་གཉེར་ས་ཁུད་པ་རྫོང་སྟ་བྱས་
པར་ཏཱ་ཤིང་རྣམས་ནས་གོང་མའི་བཀའ་བསྒྱུར་རྒྱུ་ཡོད་ཚུལ་གྱི་ངོས་རང་ལྷ་ལྡན་དུ་འཕྲལ་ཡོང་
དགོས་ཚུལ་འབོད་མི་རྫར་གོ་ཆི་དང་། རྨ་ལོ་ཡེ་བཅས་ཆེད་མངགས་འབྱོར་བར། ངོས་ན་རྒས་
ཤིང་གཟུགས་གཞི་གཅོང་བར་མ་ཟད། ད་ལྟ་འབྲུམ་དོགས་ཀྱི་བཅད་རྒྱུའི་སྐབས་བཅས་ནན་ཆེ་
ཞུས་ཀྱང་གསན་བཞེས་མེད་པ་དང་། ལྷ་སར་ཏཱ་ཤིང་རྣམས་ལ་མགྲོན་གཉེར་ནས་ཀྱང་སྐྱེ་རྒྱུས་
ནན་ཆེ་ཞུས་ཡོད་འདུག་རུང་། གོང་མའི་བཀའ་ལྷ་ས་རང་དུ་ཞུ་དགོས་ངེད་རྣམས་ལ་གོང་མ་
ཆེན་པོའི་བཀའ་ཕེབས་རྗེས། ད་ཆ་བསྒྱུར་བཀོད་དུ་སོང་ན་ངེད་རྣམས་ལ་གོང་མའི་བཀའ་
བཀྱོན་ཡོང་བས། འཕྲལ་དུ་མགྲོན་གཉེར་དང་སྐུ་ཞབས་གདན་དྲོངས་ཤོག་ཟེར། ཨ་ལི་ཨམ་པ་
དང་མི་རིང་རྫོང་གི་གཉིས་ནས་འབྲུ་སྐར་ལྟང་རྩེ་རེ་བཞེས་ཤིང་། གཞན་མ་རྩམ་པ་སོགས་ཚང་
མ་བླ་མའི་ཕྱག་ནས་ཞུ་རྒྱུ་མིན། ཁྱད་པར་ངེད་ཚོར་ཁ་བཏགས་སོགས་འཚམས་འདྲི་གནང་བའི་
འོས་བབས་མ་ཆེ་གསུང་། རྟེན་འབྲེལ་གྱིས་འབྲུ་དཀར་ལྟང་རྩེ་ཙམ་མ་གཏོགས་ཚང་མ་མ་
480



བཞེས་པར། - མགྲོན་གཉེར་འཕྲལ་འབྱོར་གྱིས་ཏཱ་ཤིང་རྣམས་ནས་འཚམས་འདྲི་རྟེན་བཅས་
བསྐུར་ནས་གོང་མའི་བཀར་བདག་ཚོ་ནས་བསྒྱུར་བཀོད་མ་ནུས་ཚུལ་གནས་ཚུལ་ནང་སྦྱར་ནན་
ཆེ་བྱུང་བར། ན་རྒས་ཤིང་ཁྱད་པར་ལྷོ་ཕྱོགས་ཀྱི་འབྲུམ་དོགས་ཆེ་ཡང་བཀའ་གྱེན་ལྡོག་དཀའ་
བ་བཅས། ཐ་སྐར་ཟླ་བའི་ཚེས་བཅུ་གསུམ་ལ་རྟ་ཁ་བསྒྱུར་བར་གཞིས་རྩེ་རྫོང་ནས་དར་འཕྱར།
རྫོང་དཔོན་ལས་བྱེད་པ། ཞོལ་གནས་པོ་སོགས་ནས་རྟ་ཐབ་ཀྱི་སྐྱེལ་མ། གསེར་མདོག་ཅན།
འུག་བྱ་ལུང་པ་རྣམས་ཀྱི་བསུ་འཕྲེང་། ་ དབེན་ས་ཆོས་ཀྱི་ཕོ་བྲང་ནས་རྟ་ཐབ་སེར་འཕྲེང་སོགས་
ཀྱིས་བསུས་ཏེ་ཞག་སྡོད་དང་། མང་ཇ་ཉིན་གང་ཐོག །ཀུན་དགའ་ར་བའི་མཐོངས་སྐོར་ལ་
གོས་བཟང་བསྒྲིགས་ཀྱི་དྲ་བ་དྲ་ཕྱེད་བར་མཚམས་སུ་བཟང་གོས་སྣ་ཚོགས་ཀྱི་འཕེན། གན་ཇུས་
སྔོ་དམར་ལྗང་གསུམ་གྱི་འཇའ་དང་། བེར་སྐྱོར་གཞི་དམར་གྱི་མཐོངས་ཅན་སྤུས་ལེགས་སྦྱོར་
འཇགས་ཐོག །དགེ་འདུན་ལ་ཕྱག་འགྱེད། བསྔོ་རྟེན་རྣམ་གཞག་བཅས་ཕུལ། སང་ཉིན་
དམར་ར་དགའ་ལྡན་རབ་རྒྱས་སློབ་དཔོན་དཀའ་བཅུ་དོན་གྲུབ་རྒྱ་མཚོས་སྟོན་མོ་གཟབ་རྒྱས་
བཅས་ཞག་སྡོད་ཐོག་ཁོང་ལ་སློག་ཆ་བྱས། ཚེས་བཅོ་ལྔ་ལ་ལྷུན་རབ་མི་སེར། བ་སོ་སོགས་ཀྱིས་
རྟ་ཐབ་ཀྱིས་བསུས། སང་ཉིན་ཁོང་ཚོར་འཕྲད། དགོན་སྡེ་རྣམས་ལ་མང་འགྱེད། གཞས་བྲོ་
པ་རྣམས་ལ་སྟེར་ཆ་སོགས་བགྱིས། དེ་ནས་རིམ་གྱིས་ཆོས་གཏེར་གླིང་པ། རིན་སྤུངས་རྫོང་
དཔོན། རོང་དགའ་ལྡན། བྱམས་པ་གླིང་བླ་སྤྱི། སྣ་དཀར་རྩེ་རྫོང་དཔོན་རྣམས་ཀྱིས་བསུ་བ་
དང་། ཆུ་རལ་དུ་གུང་ཚིགས་ཐོག །རྒྱལ་དབང་མཆོག་གི་མགྲོན་གཉེར། མི་དབང་གི་སྐུ་ཚབ་
བཅས་བསུ་བར་འབྱོར་ཞིང་། དེ་ནས་རིམ་གྱིས་ས་ཚིགས་སོ་སོར་རྟ་བསུ། སེར་འཕྲེང་།
གཞས་བྲོ་བཅས་ཉེར་གསུམ་ལ་སྟོད་ལུང་སྒང་དུ་ཞག་སར། མི་དབང་དཔོན་གཡོག་སུམ་བརྒྱ་
སྐོར་དང་། ཡབ་རྗེ་དཔོན་གཡོག་མང་པོ་བཅས་ཆིབས་བསུར་ཕེབས་པར་མཇལ། སང་ཉིན་རྒྱ་
དཔོན་ཨ་ལི་ཁན་ཨམ་པ་དང་། མི་རིང་རྫོང་གི་སོགས་ཏཱ་ཤིང་མང་བ། མི་དབང་། ཡབ་རྗེ།
རྩའི་《རྩེའི་》ཞབས་ཕྱི། སེར་འབྲས་ཀྱི་སྤྲུལ་པའི་སྐུ། སློབ་དཔོན་སོགས་སེར་སྐྱའི་ཚོགས་ཇི་
སྙེད་པས་མདུན་བསུས་ཏེ། གསལ་ཚིགས་ཁང་དུ་ཐབ་བསུའི་སར་ཇ་གྲལ་ཞུས། པོ་ཏ་ལར་
གོང་ས་ཐམས་ཅད་མཁྱེན་པ་ཆེན་པོ་དང་མཇལ་ཞིང་།སྡོད་ཡུལ་གཟིམ་ཆུང་བདེ་བ་ཅན་དུ་བྱས།
ཉེར་དྲུག་ལ་གཟིམ་ཆུང་ཉི་འོད་དུ་གོང་ས་ཐམས་ཅད་མཁྱེན་པ་ཆེན་པོ་དང་ཞལ་འཛོམ་དགོས་
པའི་ཐོག །རྒྱ་ཨ་ལི་ཁན་ཨམ་པ་སོགས་དཔོན་ཁག་ཉི་ཤུ་སྐོར་བྱོན་ནས། འཇམ་དབྱངས་གོང་
481



མ་ཆེན་པོའི་བཀའ་ལ་བཀྲ་ཤིས་ལྷུན་པོ་ཡན། གངས་ཏི་སེ་མན་གྱི་རིགས་ཅི་ཡོད་ཚང་མ་པཎ་
ཆེན་ལ་མཆོད་གཞིས་སུ་ཕུལ་བ་ཡིན་གསུང་བཀའ་བསྒྱུར་བྱུང་བ། གོང་མ་བདག་པོ་ཆེན་པོ་
ནས་བདག་ཉིད་ལ་བཀའ་དྲིན་ཤིན་ཏུ་ཆེ་བ་ཡིན་འདུག་ཀྱང་། ན་རྒས་ཤིང་མང་པོའི་ཁ་འཛིན་
མི་ལྕོགས་པར་མ་ཟད། མཆོད་གཞིས་རྙིང་པ་རྣམས་ཀྱིས་དགེ་འདུན་གྱི་ཕོགས་ཇ་ཚུལ་སོགས་
ལྡང་ཙམ་བྱུང་ཕྱིན། ས་རིགས་གསར་གནང་གི་རིགས་འདོད་པར་མེད་པས་ཁ་འཛིན་བྱེད་མི་
དགོས་པའི་ཞུ་བ་ནན་ཆེ་བྱས་ཀྱང་། གོང་མ་བདག་པོ་ཆེན་པོས་པཎ་ཆེན་ཨེར་ཏེ་ནི་ཆས་དངོས་
ཆེར་ཨེ་འགྲོ་བསམས་ནས་ཕུལ་བ་མིན། བསྟན་པ་དང་སེམས་ཅན་ལ་ཕན་བདེ་མ་ལུས་འབྱུང་
བའི་ཆེད་དུ་ཕུལ་བ་ཡིན་པས་བཀའ་ལ་བསྒྱུར་བཀོད་མེད་ཟེར་བས་དེ་སྐབས་བྱ་ཐབས་མ་བྱུང་།
དེ་རྗེས་དེ་ཁའི་མུ་མཐུད་ཀྱི་སོ་ཊ་བཅས་མཛོད་པ་རྒྱ་དཔོན་རྣམས་ཀྱི་རྩར་ཞུ་བར་བཏང་བ་
སོགས་འོས་འཚམས་འདྲ་རིམ་ཞུ་བྱས་ཀྱང་། སྔར་བཞིན་གསུང་ནན་ཆེ་ངེས་ལས་མ་བྱུང་།
རྗེས་སུ་མིང་གསལ་ཕུན་ཚོགས་གླིང་། ལྷ་རྩེ། ངམ་རིང་། རྫོང་ཁ། སྐྱིད་གྲོང་། མངའ་རིས་
སྐོར་གསུམ་རྣམས་ཡོངས་གསུང་བྱུང་བར། རྫོང་གཞིས་གསར་གནང་རིགས་ཞུ་མི་དགོས་པ་ཨུ་
ཚུགས་ཞུས་ཀྱང་། སླར་གོང་མ་ཆེན་པོ་དགོངས་པ་འཚོམས་པ་བྱུང་ན་ཁྱེད་རང་ཞབས་འབྲིང་
པ་རྣམས་ལ་བཀའ་བཀྱོན་ཡོང་ཟེར་འདུག་པ་བཅས། གོང་མའི་གསོལ་རས་གཏན་ནས་མ་ཞུས་
ན་སྐབས་སུ་མ་ཆེ་དོགས་བཀའ་གྱེན་ལྡོག་མ་ནུས་ཤིང་། སླར་ལྷ་རྩེ། ངམ་རིང་། ཕུན་ཚོགས་
གླིང་གསུམ་ཞུས་ངོས། དེ་ཕྱིན་གསར་གནང་རྣམས་ཕྱིར་འབུལ་རིམ་ཞུ་བྱེད་རྩིས་ཀྱིས་དེ་ལམ་དུ་
སོང་། སང་ཉིན་རྣམ་རྒྱལ་གྲྭ་ཚང་པ་རྣམས་ཀྱིས་རྗེ་བཙུན་རྣམ་པར་རྒྱལ་མའི་ཆོ་ག་དང་འབྲེལ་
བའི་སྒོ་ནས་གཟིམ་ཆུང་ཉི་འོད་དུ་གོང་ས་ཐམས་ཅད་མཁྱེན་གཟིགས་ཆེན་པོ་བསྟན་འགྲོ་སྤྱི་དང་
ཁྱད་པར་གངས་ཅན་བསྟན་འགྲོའི་དཔལ་མགོན་དུ་ཞབས་ཟུང་མི་འགྱུར་རྡོ་རྗེའི་ཁྲི་ལ་ནམ་ཡང་
གཡོ་བ་མེད་པར་བསྐལ་པ་རྒྱ་མཚོའི་བར་དུ་བཞུགས་སུ་གསོལ་བ་འདེབས་པའི་རྟེན་དུ་དངུལ་
དཀར་གྱི་མཎྜལ་སྣེ་འདོགས། འཕགས་མ་སྒྲོལ་མ་ཡིད་བཞིན་འཁོར་ལོའི་སྣང་བརྙན་བཀྲ་ཤིས་
ལི་མ་བྱོན་ལེགས་ཕྲ་ལྡན་ན་བཟའ་ཅན། ན་བཟའ་སྐོར་ཆ་འགྲིག་ །ཞལ་དཀར། དངུལ་གྱི་
ཞལ་སྟེགས། སྤྱི་བླུགས། བཟེད་ཞལ། བཟང་གོས་ཀྱི་བཞུགས་སྟན། སྐུ་སྟེ། དགུ་ཚན་ཉེར་
གཅིག་གི་མགོ་ཚན་དུ། གོས་དིང་བཏགས་མ་ཡུག །བཟང་གོས་ཀྱི་བླ་བྲེ། གོས་ཁྲ་སྒྲིགས་ཀྱི་
རྟེན་ཁེབས། གསེར་ཐུམས། དངུལ་ལྡོང་། དངུལ་གཞོང་། དངུལ་རྟ་མིག་མ་གསུམ། མགོ་
482



སྣམ། རྒྱགས《རྒྱུ་གོས་》། ལྟང་རྩེ་སྣ་ཚོགས་བཅས་གོས་དར། བྱང་སྨན། རས་ཆ་སོགས་
སྤུས་ལེགས་པ། རྣམ་རྒྱལ་གྲྭ་ཚང་བ་དང་རྩེའི་ཞབས་ཕྱི་རྣམས་ལ་ཡང་རྣམ་གཞག་ཁ་བཏགས་
ཆེ་བ། དངུལ་ཞོ་གསུམ་རེ། ཡབ་རྗེ་ལ་གསེར་ཐུམས། དངུལ་རྟ་མིག་མ་བཅས་ཚན་གྲངས་
བཟང་པོ་ལྔ་ཕུལ། འདི་གོང་ནས་གོང་ས་རིན་པོ་ཆེ་སྤྱན་བསྙེལ་ཚུལ་བསྟན་པར་རྡོ་རྗེ་རྣམ་པར་
འཇོམས་པའི་སྒོ་ནས་བྱབས་ཁྲུས་དགོས་ཚུལ་ཕེབས་པར་ཞུས་ཤིང་། སྡེ་པ་བཀའ་བློན་སོགས་
དགོངས་ཕོག་པའི་རིགས་རྣམས་ལ་སྐུ་སྲོག་ལ་སྐྱོན་མེད་དངོས་ནས་ཡང་ཟོས་གང་ཆེ་དགོས་ཚུལ་
སྔ་ཕྱིར་མགྲོན་གཉེར་ས་ཁུད་པ་ཞུ་རྟེན་བཟང་པོ་བཅས་ཡང་ཡང་རྫོང་སྟ་བྱས་ཤིང་། ཁོང་
དགོངས་ཕོག་པའི་གྲས་རྣམས་ལ་ཟུར་ཆོས་མཐུན་རྐྱེན་གང་ཡོང་རེ་ཕུལ། རྒྱ་དཔོན་རྣམས་ལ་ཞུ་
བ་གང་དྲག་བྱས་ཀྱང་བཀའ་བཙན་པོ་བཟློག་ཏུ་མེད་པ་ལྟ་བུས་གནང་སྟབས་མ་བདེ་བ་ཡིན་
ན་མ་ཞུ་བ་དོན་སྨིན་མ་བྱུང་བ་བྱ་ཐབས་དང་བྲལ། ཟླ་བ་བཅུ་པའི་ཚེས་གཉིས་ལ་གོང་ས་མཆོག་
གི་སྐུ་ཞབས་ནས་རྣམ་རྒྱལ་གྲྭ་ཚང་པ་རྣམས་ཀྱིས་རྣམ་པར་རྒྱལ་མའི་ཆོ་གའི་སྒོ་ནས་རིང་འཚོའི་
མཎྜལ། ཚེ་སྦྱིན་ཡིད་བཞིན་འཁོར་ལོའི་སྣང་བརྙན། རིན་ཆེན་ གཉིས་པའི་ཁམས་ལས་
བསྒྲུབས་པའི་མཎྜལ། རྟེན་གསུམ། དགུ་ཚན་ཉེར་ལྔར་ཁ་བཏགས་ཀུན་བཟང་འཁོར་ལོ།
དཀར་ཡོལ་སོགས་ཉེར་སྤྱད། གྱོན་པ་ཆ་ཚང་། སྙེ་འབོལ། སྟན་སྣ་ཚོགས་རྡོ་རྗེའི་རེ་ཁ་ཅན།
དངུལ་རྟ་རྨིག་མ་ལྔ། དངུལ་ལྡོང་། ཧུ་ཇ་རྙིང་མ་འཁོར་དྲུག་ལྔ། སྤུ་ཇ་ཀོ་ཁྲ་གཉིས། རྒྱའི་
སྦུག་གསིལ་ཤུབས་བཅས། བུར་ལྟང་སོགས་ཀྱིས་མགོ་བྱས། གོས་དར་རས་ཆ་སོགས་ཀྱི་ཚན་
གྲངས་བཟང་པོ་བཀའ་དྲིན་ཆེ། ཚེས་ལྔའི་ཉིན་དགའ་ལྡན་ཁྲི་རིན་པོ་ཆེ་དང་། བཙན་པོ་ནོ་
མིན་ཧན་གྱིས་ངོས་འཕྲད་དགོས་ཚུལ་ཕེབས་པ་བཞིན་མཇལ། གཞན་མ་སེར་སྐྱ་མང་པོའི་
འདོད་པ་བསྒྲུབས། འདི་སྐབས་སེར་འབྲས་དགེ་གསུམ། རྨེ་རུ་བ་བཅས་དགེ་འདུན་མང་པོར་
མང་ཇ་དང་། ཚ་གྲ་གཤོར་ཁལ་རེ་ཕུལ། ཚེས་དྲུག་ལ་མི་དབང་གིས་དུས་རིང་པོར་འཚོ་བའི་
ཕྱིར་མཎྜལ། རྟེན་འབྱུང་གོས་དར་ཇ་སོགས་གྱ་ནོམ་པ་གནང་། སང་ཉིན་མི་དབང་། མངའ་
རིས་དཔོན་ཁག་བཅས་པར་གྲུབ་རྒྱལ་མ་ལུགས་ཀྱི་ཚེ་དཔག་མེད་ཀྱི་རྗེས་གནང་དགོས་ཚུལ་ཕུལ།
ཇོ་ཤཱཀ་རྣམ་གཉིས་ཀྱི་སྐུ་མདུན་དུ་སྣ་ལྔའི་མཆོད་པ་སྟོང་རྩ་དང་། ཇོ་བོ་ཤཱཀྱ་མུ་ནེར་རུང་
མཐུན་གྱི་སྣམ་སྦྱར་གསེར་མདོག་ཅན། མི་བསྐྱོད་རྡོ་རྗེར་སྙན་ཤལ་བཅས་ཕུལ་བར་སྨོན་ཚིག་
ཏུ། སྭསྟི། ཕུན་ཚོགས་རིན་ཆེན་ལས་གྲུབ་གཟི་བྱིན་དཔལ་འབར་ཐུབ་པའི་ཞལ་དཀྱིལ་
483



དངོས། །མཐོང་བས་དོན་ལྡན་ཤཱཀྱ་མུ་ནེའི་གཟུགས་སྐུར་འཇམ་མཉེན་ལྷ་ཡི་རྫས། ། ཕུལ་
དགེས་ཐུབ་བསྟན་སྤྱི་དང་ཞྭ་སེར་བསྟན་པ་མི་ནུབ་གོང་འཕེལ་ཞིང་། །དེ་འཛིན་སྐྱེས་བུའི་སྐུ་ཚེ་
རྟག་བརྟན་འགྲོ་ཀུན་འཐབ་བྲལ་བདེ་ལྡན་ཤོག ། ཅེས་པའང་བརྩམས་ཏེ་བྲིས་ནས་ཕུལ།
དབུས་ཁུལ་གྱི་དགོན་ཁག་རྣམས་ལ་མང་ཇ་ལྔ་རེའི་ཐོག་སྤྱི་སྒེར་གྱི་རིམ་གྲོར་དམིགས་ཚེ་གཟུངས་
དང་སྒྲོལ་མ་ཚོགས་འདོན་ཞུས་པར་བསྔོ་རྟེན་རྣམ་གཞག །ཕྱག་འགྱེད་ཁ་བཏགས་ཆིག་ཁྲི་སུམ་
སྟོང་། ལྔ་བརྒྱ་དོན་དགུ །དངུལ་སྲང་ཆིག་སྟོང་སུམ་ཅུ། གསེར་གདུང་རིན་པོ་ཆེ། ཇོ་ཤཱཀ་
རྣམ་གཉིས་སུ་སྟོང་མཆོད་སྣ་ལྔ། དགའ་ལྡན་གསེར་གདུང་རིན་པོ་ཆེ། རྭ་སྒྲེང་ཇོ་བོ་འཇམ་
པའི་རྡོ་རྗེ། འོལ་ཁ་རྫིང་ཇིའི་མ་ཕམ་མགོན་པོ། ཁྲ་འབྲུག་རྣམས་སུ་བརྒྱ་མཆོད་སྣ་ལྔ་སྙན་ཤལ་
རེ། ཆོས་འཁོར་རྒྱལ་དུ་བྱམས་མགོན་གྱིས་དབུས་བར་བརྒྱ་མཆོད། སྙན་དར། གྲྭ་པ་བརྒྱད་
ཀྱིས་དམག་ཟོར་རྒྱལ་མོར་བསྐང་གསོ་ཟབ་རྒྱས་ཉིན་གསུམ་མཛད་པར་ཞབས་ཏོག་གང་གཟབ།
སྙན་དར་སྣ་ལྔ། ཡོན་ཁ་བཏགས་ཆེ་ལེགས་རེ་བཅས་ཕུལ་བར་བསྟན་པ་རྒྱས་པ་དང་། མར་
གྱུར་འགྲོ་བ་མཐའ་དག་བྱམས་པའི་སེམས་དང་ལྡན་ཞིང་མཐར་ཐུག་རྫོགས་པའི་བྱང་ཆུབ་ཐོབ་
པའི་རྒྱུར་བསྔོས། ཚེས་དགུ་ལ་གཟིམ་ཆུང་ཉི་འོད་དུ་ཞལ་འཛོམ་པའི་ཐོག་གསོལ་སྟོན་གཟབ་
མང་ཐོན་ཆས་རྒྱུ་ཆེ་བ་དང་། ཟླ་བོ་རྣམས་ལའང་གནང་ཆ་དཔངས་མཐོ་བ་བཀའ་དྲིན་
བསྐྱངས། དེ་སྐབས་གོང་ས་རིན་པོ་ཆེར་ཞབས་པད་ཡུན་དུ་འཚོ་ཞིང་ལེགས་ཚོགས་བསྟན་
འགྲོའི་བྱ་བ་མཐའ་དག་ལ་ཐུགས་བསམ་རླབས་པོ་ཆེ་གནང་དགོས་སོགས་ཞིབ་རྒྱས་ཞུས། སང་
ཉིན་རྒྱ་དཔོན་ཁག་དང་། མི་དབང་། ཡབ་རྗེ། རྩེའི་ཞབས་འབྲིང་པ། སེར་འབྲས་སོགས་ཀྱི་
སྤྲུལ་པའི་སྐུ། བླ་མ་སློབ་དཔོན་སོགས་ཀྱི་ཆིབས་སྐྱེལ་མང་པོ་བཅས་གཞུང་ས་ཆེན་པོ་ནས་
གསོལ་ཚིགས་ཁང་དུ་ཐབ་སྐྱེལ་ཐོག་མཇལ་ཏེ་ཚང་མར་དངོས་པོ་སྣ་ཚོགས་པ་ཕུལ། མི་དབང་
དང་ཡབ་རྗེ་གཉིས་སྟོད་ལུང་སྒང་དུ་ཕེབས་པར་མཇལ། དེ་ནས་རིམ་བཞིན་ཆུ་ཤུར་ཞག་སར་
སེར་འབྲས་སློབ་དཔོན་སོགས་ཀྱི་གསུང་བྲིས་འབྱོར་པར། རྒྱ་དཔོན་རྣམས་ནས་གོང་ས་རིན་པོ་
ཆེ་ལི་ཐང་དུ་ཆིབས་ཁ་བསྒྱུར་ནས། སླར་འཇམ་དབྱངས་གོང་མ་ཆེན་པོ་དང་མཇལ་འཛོམ་
གནང་རྩིས་སྙན་འབུལ་ཞུས་འདུག་པར། དེས་ན་ཤར་ཕྱོགས་གོང་མ་ཆེན་པོ་དང་མཇལ་འཛོམ་
བཀའ་དྲིན་ཆེ་བ་མཆོག་ཏུ་དགེ་བའི་རང་བཞིན་ཡིན་འདུག་ཀྱང་། སྐུ་འབྲུམ་མ་ཐར་བའི་ཚུལ་
བཞེས་སུ་མ་ཟད། རེ་ཞིག་གསན་སྦྱོང་སོགས་ཀྱི་གེགས་སུ་དོགས་པོ་ཏ་ལར་བཞུགས་གདན་
484



འཇིགས་ཆོག་པའི་ཞུ་ཡིག་ནན་ཆེ་བཅས་ལོ་ཙཱ་ལྷ་བཙུན་རྫོང་སྟ་བྱས་པར། རྒྱ་དཔོན་རྣམས་
ནས་གོང་མ་ཆེན་པོའི་བཀའ་ལ་ངེད་ཚོ་ནས་བསྒྱུར་བཀོད་མ་བདེ་གསུངས་པར་བྱ་ཐབས་ནི་མ་
མཆིས་པ་ཅི་བྱ་གཏོལ་མེད་གྱུར། དེ་ནས་རིམ་གྱིས་ས་ཚིགས་སོ་སོར་བསུ་བ་སེར་འཕྲེང་བཅས་
རོང་བྱམས་ཆེན་པ་རྣམས་ཀྱིས་རིང་འཚོའི་མཎྜལ་རྟེན་འབྱུང་གི་སྣེ་ལེན་དང་སེར་སྐྱ་མང་པོར་
འཕྲད། ཉེར་གཅིག་གི་ཉིན་ལྷུན་རབ་ཁུལ་ལྷ་སྡེ་མི་སྡེ་ནས་རྟ་བསུ། སེར་འཕྲེང་། གླུ་གར་
བཅས་ལྷུན་རབ་ཏུ་སླེབས། སང་ཉིན་བ་སོ་བ་རྣམས་ཀྱི་མཎྜལ་ཚན་གྲངས་བཏེག་ནས་ཚེའི་རྟེན་
འབྲེལ་བསྒྲིགས་ཤིང་། སེར་སྐྱའི་ཚོགས་མང་པོར་འཕྲད། ཉེར་བཞི་ལ་ལྕགས་འདམ་དུ་གུང་
ཚིགས་ཐོག་དགའ་ལྡན་རབ་རྒྱས་བླ་མ་དཀའ་བཅུ་དོན་གྲུབ་རྒྱ་མཚོས་སྟོན་མོ་གཟབ་ཅིང་རྟེན་
འབྱུང་བཅས་བྱུང་བར་སློག་ཆ་བྱས། དགའ་ལྡན་ལྔ་མཆོད་ཆེན་མོའི་ཉིན་དབེན་དགོན་པ་
རྣམས་ནས་རྟ་ཐབ་སེར་འཕྲེང་གིས་བསུས་ནས་དབེན་ས་ཆོས་ཀྱི་ཕོ་བྲང་དུ་འབྱོར་བར་རྟེན་
འབྲེལ་ཡང་འགྲིག་པ་བྱུང་། ཕྱི་ཉིན་སྤྱི་གཉེར་སོ་སོ་ནས་སྟོན་མོ་རིང་འཚོའི་མཎྜལ་རྟེན་འབྱུང་
བཅས་བསྟར། ཉེར་བདུན་ལ་ཁོང་རྣམས་ནས་རྟ་ཐབ་ཀྱི་སྐྱེལ་མ་དང་། ཆོས་གྲྭ་ཆེན་པོ་ནས་
སློབ་དཔོན། ཆོས་ཁྲིམས། གྲྭ་ཚང་། མི་ཚན་ཁག །སྐུ་སྐྱེ། རྗེ་དྲུང་། གཞིས་རྩེ་རྫོང་དཔོན་
སོགས་ཁག་མང་རབ་ནས་བསུ་བ་དང་ཟམ་སྣེ་ཤར་དུ་ཐབ་བསུ། ཆོས་གྲྭ་ནས་སེར་འཕྲེང་དང་།
གཞན་མ་གཞས་བྲོ། གླུ་གར། རྔ་ཤོན་བཅས་ནས་དགའ་སྤྲོའི་རྣམ་པས་བསུས་ཏེ་བཀྲ་ཤིས་
ལྷུན་པོར་འཁོར། འདི་སྐབས་དབུས་གཙང་གཉིས་སུ་ཆམ་ཡམས་ཤིན་ཏུ་མནན་པ་དང་མི་
ཚོགས་ལྷག་པར་ཆེ་བའི་སྟབས་ཀྱིས་ཆམ་པ་ཞིག་གིས་ནད་བབས་ལྕི་བ་བྱུང་བར། མཛོད་པ་
ནས་ངོས་ཀྱི་རིམ་གྲོར་དམིགས་ཆོས་གྲྭ་འདིར་མང་ཇ་བཟང་མང་ཐོག་དགེ་འདུན་ལ་ཕྱག་འགྱེད་
ཞོ་ཕྱེད་དོ་རེ་བསྔོ་རྟེན་རྣམ་གཞག་དང་། གཞན་མ་དགོན་ཁག་ཆེ་བ་གྲྭ་གཙང་གྲས་འགའ་ལ་
མང་འགྱེད་བསྔོ་རྟེན་རྣམ་གཞག་བཅས་པས་བསྙེན་བཀུར། སྔགས་གྲྭར་ཆོས་སྲུངས་སྤྱིའི་
བསྐང་གསོ། ཚོ་བསྡུས་བརྒྱ་སྐོར་གྱིས་རྒྱལ་བའི་བཀའ་འགྱུར་རིན་པོ་ཆེ་གསུང་སྒྲོགས་ལན་མང་
ཡང་བསྒྲུབས། གོང་ས་རིན་པོ་ཆེ་ལི་ཐང་དུ་ཆིབས་བསྒྱུར་གྱིས་མཆོད་ཡོན་ཞལ་འཛོམ་གནང་
རྩིས་ལ་ཟླ་བ་བཅུ་གཅིག་པའི་ཉེར་གསུམ་ལ་པོ་ཏ་ལ་ནས་ཆིབས་ཁ་བསྒྱུར་བར་ཐུགས་ཐག་ཆོད་
འདུག་པ་ངོས་རང་མཇལ་བར་འགྲོ་བར་བྲོ་འཚལ་ཞིང་དུས་གཏུགས་ཀྱིས་འགྲོ་མ་ཐུབ་པར།
མགྲོན་གཉེར་རྫོང་ལྟ་བྱས་པའི་གོང་ས་ཐམས་ཅད་མཁྱེན་པ་ཆེན་པོར་སྐུའི་འཚམས་ཞུ་དང་།
485



རྟེན་འབྱུང་གི་འབུལ་བར་རྗེ་བཙུན་བླ་མ་ཙོང་ཁ་པ་ཆེན་པོའི་སྣང་བརྙན་བྱིན་རླབས་ཅན་ངོས་
ཀྱིས་གསོལ་བ་འདེབས་པའི་རྟེན་གྱི་གྲས་ཀྱིས་གཙོས་བྱང་སེམས་དང་། སྔགས་སྐུ་སོགས་བཀྲ་
ཤིས་ལི་མ་བདུན། ན་བཟའ་ཆ་འགྲིག །སྣམ་ཕྲུག་སྤུས་ལེགས་ཚོས་ཡོད་མེད་ཉི་ཤུ་རྩ་གསུམ།
སྤོས་དམར་སེར་རབ་འབྲིང་ཁྲེས་ཕྱེད་ཉིས་བརྒྱ་སྐོར། ཆིབས་ཆེན་རྒྱུ་ལེགས་ཉམས་བཟང་གིས་
གཙོས་པའི་རྟ་བདུན་ཅུ་དོན་གཅིག །ཡབ་རྗེར་གོས་སློག་སྤུ་རིས་ཀྱི་ནང་ལྡན་ལེགས་པ། རྟ་ལྔ།
སྣམ་ཕྲུག་སྤུས་ལེགས་བུབས་བཅོ་ལྔ། སྐུ་ཞབས་རྩེའི་ཞབས་ཕྱི་ནང་མ་དྲག་གྲས་འགའ་ཞིག་ལ་
གྱོན་པ་སྣེ་ཁ་རེ་དང་། རྟ་རེ། དེ་འོག་བཅུ་སྐོར་ལ་སྣམ་ཕྲུག་ལེགས་པ་ལྔ་རེ། བྱིངས་དང་ཡབ་
ཀྱི་ཞབས་ཕྱི་རྣམས་ལ་ཕྱོགས་གཅིག་ཏུ་སྣམ་བུ་དཀར་དམར་སྔོ་སོགས་བུབས་སུམ་བརྒྱ། ཨར་
ཏི། འབུ་རས། རས་ཆུང་སོགས་དོས་མགོ་བཞི་དང་། དགའ་ལྡན་ཁྲི་རིན་པོ་ཆེར་སྤོས་དམར་
སེར་ཁྲེས་བཅུ། སྣམ་ཕྲུག་སོགས་ཕུལ། ལོ་འདི་ནང་དུ་དབེན་ས་བློ་བཟང་བསྟན་འཛིན། ཡེ་
ཤེས་རབ་རྒྱས། བློ་བཟང་དར་རྒྱས། བློ་བཟང་དཔལ་འབྱོར། སངས་རྒྱས་དར་རྒྱས། བློ་
བཟང་ཚེ་བརྟན། ཡེ་ཤེས་བཟང་པོ། བློ་བཟང་ཚེ་རིང་། བློ་བཟང་ཚེ་བརྟན། ཡེ་ཤེས་དོན་
གྲུབ། འཕྲིན་ལས་ཆོས་འཕེལ་རྣམས་ཀྱིས་བདེ་མཆོག་རྩ་རྒྱུད། བློ་བཟང་བརྩོན་འགྲུས་ཀྱིས་
ལམ་རིམ་མྱུར་ལམ། བློ་བཟང་ཤེས་རབ་ཀྱིས་རྡོ་རྗེ་འཆང་གི་ལམ་གྱི་རིམ་པའི་རྒྱུགས། ཆོས་གྲྭ་
འདི་ཁའི་གྲྭ་པ་ཡེ་ཤེས་སྐལ་ལྡན། ཡེ་ཤེས་རྒྱལ་མཚན། ཡེ་ཤེས་ཤེས་རབ། ཡེ་ཤེས་འབྱུང་
གནས། བློ་བཟང་སྐལ་བཟང་། དམ་ཆོས་ལེགས་བཤད། རྗེ་དྲུང་བློ་བཟང་དཔལ་འབྱོར།
བློ་བཟང་མཁས་མཆོག ། བློ་བཟང་སྐལ་ལྡན། དམ་ཆོས་དོན་ཡོད། བློ་བཟང་དཔལ་ལྡན་
རྣམས་ཀྱིས་རྣམ་འགྲེལ་ལེའུ་བཞིའི་ཐལ་འཕྲེང་། ངག་དབང་བློ་བཟང་གིས་སེ་ར་རྗེ་བཙུན་གྱིས་
མཛད་པའི་ཕར་ཕྱིན་སྐབས་བརྒྱད་ཀྱི་ཐལ་འཕྲེང་དང་། མཁན་ཆེན་རིན་པོ་ཆེས་མཛད་པའི་
དབུ་མའི་འགྲེལ་པ། ཆོས་འཁོར་ལྷུན་པོ་བ་བསྟན་པ་ཡར་འཕེལ་དང་དཔལ་འབྱོར་ཡར་འཕེལ་
གྱིས་བྱམས་ཆོས་སྡེ་ལྔ། ཞ་ལུ་རིན་ཆེན་ནོར་འཛིན་གྱིས་དུས་འཁོར་གྱི་ཆོ་ག་ཡོངས་སུ་རྫོགས་
པའི་རྒྱུགས་བྱུང་བ་སོ་སོར་སྟེར་ཆ་མི་དམན་པ་བགྱིས། ལོ་ནང་འདིར་ཆོས་གྲྭ་འདིས་མཚོན་
པའི་གཙང་རོང་གི་དགོན་སྡེ་རི་ཁྲོད་དང་བཅས་པར་སྒྲོལ་མ། ཚེ་གཟུངས། གདུགས་ཤེར་
བཟློག་བཅས་མཛད་པར་མང་ཇ་ལྔ་རེ། ཕྱག་འགྱེད་གྲྭ་པ་རེར་འབྲུ་གཤོར་འབོའི་ཁལ་ཕྱེད་
གཉིས་རེའི་རྩིས་ལ་ཁ་བཏགས། འབྲུ་རྒྱུང་། གོས་ཆེན། ལིང་སྨན། བསྔོ་རྟེན་རྣམ་གཞག་
486



བཅས་ཀྱིས་མཉེས་པར་བྱས། འབྲོང་རྩེ་ཆོས་སྡེ། ཐར་པ། ཞ་ལུ་རི་མཐིལ། དབེན་དགོན།
གངས་ཅན་ཆོས་འཕེལ། རོང་བྱམས་ཆེན། དགའ་ལྡན་ཆོས་འཁོར། ངོར་ཆོས་སྡེ། གསེར་
མདོག་ཅན། རི་ཁྲོད་ཀྱི་སྡེ། རྒྱལ་ཆེན་རྩེ་ཆོས་འཁོར་བདེ་ཆེན། མཚན་སྒྲོགས་དགའ་ལྡན་
དར་རྒྱས་གླིང་། བཀྲ་ཤིས་དགེ་འཕེལ། རྒྱང་རོ་གསེར་སྡིངས་པ། དགའ་ལྡན་རབ་རྒྱས།
ལྷུན་རྩེ་ཆོས་སྡེ། ཆོས་འཁོར་དབུས་སྡིངས། ཐུབ་བསྟན་ཡངས་ཅན། གྲྭ་ཚང་ཆེན་མོ། ཆོས་་
གྲྭ་འདིར་བརྒྱ་ཕྲག་ལྷག་པའི་ཚོ་བསྡུས། གསང་སྔགས་རྒྱལ་བ་གྲྭ་ཚང་བ་རྣམས་སོ་སོར་བབས་
བསྟུན་གྱིས་རྒྱལ་བའི་བཀའ་འགྱུར། གཞན་མ་ཆོས་ཚན་མང་པོ། སྨན་བླའི་མདོ་ཆོག །སྒྲོལ་
ཤེར། ཚེ་གཟུངས། གདུགས་དཀར། ཆོས་སྲུངས་རྒྱ་མཚོར་བསྐང་གསོ་སོགས་སྤྱི་སྒེར་གྱི་རིམ་
གྲོར་དམིགས་ནས་སོ་སོར་ཟླ་ཆོས་མང་བ་བཙུགས་པར་རྒྱུན་པའི་ཞབས་ཏོག །སྐུ་ཡོན། བསྔོ་
རྟེན་རྣམ་གཞག །མཆོད་གཏོར་གང་ཟབ། དར་སྣ་ལྔའི་སྙན་ཤལ་བཅས་པས་བསྙེན་བཀུར་
ཡང་དག་བསྒྲུབས། གཙང་རོང་གི་དགོན་བརྒྱ་ཕྲག་བརྒལ་བར་མང་ཇ་ལྔ་རེའི་ཐོག །སྒྲོལ་
ཤེར། ཚེ་གཟུངས་བཅས་གནང་བར་ཕྱག་འགྱེད་ཁ་བཏགས། བསྔོ་རྟེན་རྣམ་གཞག་གིས་
མཉེས་པར་བྱས། འདི་སྐབས་མགྲོན་གཉེར་ལྷ་ས་ནས་འཁོར་བར་སྐུ་ཞབས་རྩེ་ནས་ཐུགས་ཐམ།
གྱོན་པ་ཆ་ཚང་། སྟན་སྙེ་འབོལ། གོས་དར། ཧུ་ཇ་འཁོར་དྲུག་ལྔ་རྣམས་དང་། ཡབ་རྗེ་ནས་
ཀྱང་ལན་འདེབས་བཟང་པོ་གནང་འདུག །ཉེར་གསུམ་ལ་སྲད་རིན་ཆེན་རྩེའི་ལྕམ་གྱིས་གཟིམ་
ཆུང་དུ་དུས་རིང་དུ་འཚོ་ཕྱིར་མཎྜལ་གྱོན་པ་སོགས་ཚན་གྲངས་བཏེག །ཇ་གྲལ་དང་། མི་རིང་
བར་ཐོན་ཆས་སོགས་བྱས། རྒྱལ་ཟླའི་ཚེས་བཅུ་གཉིས་ལ་བཀྲ་ཤིས་ལྗོངས་སྤྲུལ་སྐུ་དང་། སློབ་
དཔོན་རིན་པོ་ཆེ་བློ་བཟང་དོན་གྲུབ་པའི་སྐུ་སྐྱེ་བཅས་བཅུ་ལ་དགེ་བསྙེན་ནས་དགེ་ཚུལ་གྱི་སྡོམ་
པའི་བར་ཡང་དག་ཕུལ་ཞིང་། སྤྲུལ་པའི་སྐུར་མཚན་བློ་བཟང་འཕྲིན་ལས་རྒྱལ་མཚན་དུ་
གསོལ། ཚེས་བཅོ་ལྔ་ལ་ཁོང་དཔོན་སློབ་དང་། ལྷ་བཙུན་བློ་བཟང་འབྱུང་གནས་བཅས་བཅུ་
གཉིས་བསྙེན་པར་རྫོགས། ཉེར་གཉིས་ནས་དུས་གཏོར་ཚུགས་ཤིང་སྒྲུབ་མཆོད་སོགས་གང་
སར་སྔར་བཞིན་བསྒྲུབས། ཞི་བ་ཞེས་པ་ས་མོ་བྱའི་གནམ་ལོ་གསར་དུ་ཚེས་པའི་སྔ་ཆར་ཉི་འོད་
དུ་མཆོད་གཏོར་སོགས་ཀྱི་མཆོད་སྤྲིན་སྤྲོས། བཀྲ་ཤིས་ལྗོངས་སྤྲུལ་སྐུ། སློབ་དཔོན་རིན་པོ་ཆེའི་
སྐུ་སྐྱེ། མི་དབང་གི་འཚམས་འདྲི་བ་སོགས་ཀྱིས་མཚོན་མགྲོན་དུ་འོས་རིགས་མང་པོར་དགའ་
སྟོན་བཟང་པོ་བསྟར། ཚེས་གཉིས་ནས་སྤྱི་སྐྱུར་ཚུགས་ཤིང་། ཆོ་འཕྲུལ་གྱི་དུས་མཆོད་ཀྱང་
487



སྔར་བཞིན་ཚུགས་པར་དུས་ཟིར་སྟབས་ཀྱིས་ཞབས་ཏོག་ཞུ་མི་ཅུང་ཟད་ཉུང་དོགས་བྱུང་ཡང་།
རང་གིས་བསགས་པའི་ནོར་རྫས་དབང་མེད་གཞན་གྱིས་ཁྱེར་བ་སོགས་ལ་སྙིང་པོ་མེད་པར་
རྟོགས་ནས་དཀོན་མཆོག་གི་ཞབས་ཏོག་ལ་འདི་ལོ་ལས་བརྩོན་པ་མ་བྱུང་ཞེས་གླེང་། འདི་
སྐབས་ལ་མོ་ཆོས་སྐྱོང་ཆེན་པོ་ནས། འཁོར་འབངས་སེར་སྐྱ་ཚང་མ་ནས་ངོས་ཀྱི་རིང་འཚོའི་
རིམ་གྲོར་འབད་དགོས་ཚུལ་ཕེབས་པ་བཞིན་ཀུན་གྱིས་དང་བས་བསླངས་ཏེ། གཙང་རོང་གི་
དགོན་ཕལ་མོ་ཆེར་མང་སྐོལ་དང་ལྷག་པར་ཆོས་གྲྭ་འདི་ཁར་མང་ཇ་བཅུ་ཕྲག་ལྔ་བརྒལ་བའི་
ཐོག་འདུས་སྡེར་བོས་ནས་མཎྜལ། སྤྱི་ས་ཆེན་མོ།, གྲྭ་ཚང་ཁག །མི་ཚན། ལས་ཚན་པ་བཅས་
སོ་སོ་ནས་དངོས་པོའི་སྟེར་ཆ། དགེ་འདུན་ལ་ཕྱག་འགྱེད་དངུལ་ཞོ་ཕྱེད་དོ་རེ། བསྔོ་རྟེན་རྣམ་
གཞག་བཅས་པས་ཚེ་རིང་པའི་རྟེན་འབྲེལ་བསྒྲིགས། འདི་ལོ་ལྷ་ས་སྨོན་ལམ་འོག་མང་འགྱེད་
དགོས་ཚུལ་མི་དབང་ནས་གསུང་བ་བཞིན་མང་ཇ་སྦྱོར་སྦྲེལ་ཕྱག་འགྱེད་གྲྭ་པ་བཅུ་རེའི་སར་
གསེར་ཞོ་རེ། བསྔོ་རྟེན་རྣམ་གཞག་བཅས་ཕུལ་ཞིང་། ཇོ་ཤཱཀ་རྣམ་གཉིས། གསེར་གདུང་
རིན་པོ་ཆེ་རྣམས་ལ་སྟོང་མཆོད་ཀྱི་མཆོད་པ། བཀྲ་ཤིས་ལྗོངས་དཔོན་སློབ་རྣམས་ལ་ཚེ་དཔག་
མེད་དཀར་པོ། སློབ་དཔོན་འགྲོ་བཟང་ལུགས་ཀྱི་ཕྱག་རྡོར་གོས་སྔོན་ཅན། དཔལ་ལྡན་ལྷ་མོ།
དབྱངས་ཅན་མ་དམར་མོ་རྣམས་ཀྱི་རྗེས་གནང་དང་། ངོས་ཀྱི་རྩོམ་ཡིག་ཐོག་ནས་འདོད་ཆོས་
འགའ་ཞིག་གི་ལུང་དང་། བླ་མ་མཆོད་པའི་ཆོ་ག་གསར་རྩོམ་དགོས་ཚུལ་དང་ཞབས་ཏོག་
བཅས་གང་དྲག་ཞུས། སྔ་གོང་ཐོར་པའི་དོགས་ཟོན་གྱིས་བཅད་རྒྱ་ཡུན་རིང་བ་དང་། ལྷ་ལྡན་
ནས་འཁར་《འཁོར་》བ་བཅས་གཙང་རོང་ཁུལ་གྱི་དགོན་ཁག་ཆེ་ཕྲ་བཅས་ནས་ངོས་འཕྲད་དུ་
བྱོན་པའི་དགོན་སྡེ་རྣམས་ལ་མང་འགྱེད། སྐྱ་བོའི་རིགས་ལ་སློག་ཆ་བབས་བསྟུན་གྱིས་ཚང་མའི་
ཐུགས་འདོད་རབ་ཏུ་བསྒྲུབས། ཚེས་བཅུ་བདུན་ལ་སྲིད་དབེན་དགོན་གྱི་གྲྭ་བཙུན་མི་བརྒྱ་ཕྲག་
བརྒལ་བས་རིང་འཚོའི་མཎྜལ་དངོས་པོ་བཏེག་ཅིང་དེ་མཐུན་ཕྱོགས་འདུས་མང་པོར་འཕྲད།
ཉེར་བཞི་ལ་ཟངས་ར་ཤར་པ་སོགས་སེར་སྐྱ་ཉིས་བརྒྱ་སྐོར་གྱི་འཕྲད་འདོད་བསྒྲུབས། དབོ་ཟླའི་
ཚེས་གསུམ་ལ་ཤངས་སྤོར་ཏོག་བླ་སྤྱི་ཚང་མས་སྤྱན་འདྲེན་ཁྲུས་གསོལ་སྔོན་འགྲོའི་མཎྜལ་གསོལ་
འདེབས་མཛད་ཅིང་། ཁོང་རྣམས་ལ་འདོད་ཆོས་མང་འགྱེད་བྱས། འདི་སྐབས་ཆོས་གྲྭ་འདིའི་
གྲྭ་གསར་བུ་བ། : སྤོར་ཏོག་པ་སོགས་བརྒྱ་ཕྲག་གཉིས་དང་ཉི་ཤུ་རྩ་ལྔ་དགེ་ཚུལ་དུ་བསྒྲུབས།
ཚེས་ལྔའི་དགོང་ཇར་ཤར་རྩེ་ཞལ་སྔ་ནས་བློ་བཟང་མགོན་པོས་འདུས་སྡེར་བོས་ནས་དུས་རིང་
488



པོར་འཚོ་བའི་རྟེན་འབྲེལ་མཎྜལ་དང་དངོས་པོའི་སྟེར་ཆ་དག་འདུན་ལ་མང་འགྱེད་གྱི་གུས་
མཆོད་མཛད་ཅིང་། སྨན་གྱི་བླ་བདེ་བར་གཤེགས་པ་བདུན་གྱི་རྗེས་གནང་དགོས་ཚུལ་འདུས་
སྡེར་ཕུལ། ཚེས་བཅུ་གཉིས་ལ་རྒྱལ་ཆེན་རྩེ་ཆོས་འཁོར་བདེ་ཆེན་པ་གཞིས་བྱེས་ནས་ཞབས་ཏོག་
བསྒྲུབས་ནས་རྒྱལ་བ་ཚེ་དཔག་མེད་ཀྱི་ཆོ་ག་དང་འབྲེལ་བའི་སྒོ་ནས་མཎྜལ། སྤྱི་སྒེར་ནས་ཚན་
གྲངས་བཏེག་ནས་ཚེའི་རྟེན་འབྲེལ་མཛད། ཁོང་རྣམས་ལ་རྗེ་བཙུན་སྒྲོལ་མའི་རྗེས་གནང་།
ཆོས་སྐྱོང་ཡོངས་རྫོགས་ཀྱི་སྐུ་ཐང་གྲ་ཚར། རྒྱ་སྦུག་ཆེ་བ་ཤུབས་བཅས་རྣམས་ཀྱི་སྦྱོར་འཇགས།
མང་ཇ། འགྱེད་གྲྭ་པ་རེར་ཇ་ཉག་དོ། དངུལ་ཞོ་ཕྱེད་དོ་རེ། བསྔོ་རྟེན་རྣམ་གཞག་བཅས་ཕུལ།
ཚེས་བཅུ་དྲུག་ལ་གཡག་སྡེ་སོག་དགོན་པ་བླ་གྲྭ་ནས་མཎྜལ་དངོས་པོའི་འབྱོར་ཚོགས་ཀྱིས་ཚེའི་
རྟེན་འབྲེལ་དང་། གཞན་མ་དོན་གཉེར་མང་པོའི་འདོད་པ་བསྒྲུབས་ཤིང་སློག་དང་མང་འགྱེད་
ཕུལ། འཇམ་དབྱངས་གོང་མ་ཆེན་པོ་ནས་མཆོད་གཞིས་གསར་གནང་བཀའ་དྲིན་ཆེ་བའི་རྫོང་
མགོ་རྣམས་རྩིས་སྤྲོད་དུ་ཕྱག་མཛོད་བར་ཚོ་ནས་འབྱོར་བས་རྩིས་ལེན་དང་བསྟུན། སྐྱིད་གྲོང་གི་
འཕགས་པའི་སྐུ་མདུན་དུ་ཉིན་མཚན་ཁོར་ཡུག་ཏུ་སྣང་གསལ་སྦྱོར་སྣོད་དངུལ་དཀར་གྱི་ཀོང་བུ་
ཕུལ་བའི་སྦྱར་བྱང་དུ། སཱ་སྟེ། སྐྱིད་གྲོང་འཕགས་པ་མཆོག་གི་ཞབས་དྲུང་དུ། ། ལྷད་བྲལ་
མཆོག་ཅན་བརྒྱད་ལྷག་དྲུག་ཅུའི་སྲང་། །ལེགས་བསྒྲུབས་བཀོད་མཛེས་སྒྲོན་མེའི་ཀོང་བུ་
འདི། །ཇི་སྲིད་ཉིན་མཚན་ཁོར་ཡུག་སྣང་གསལ་དང་། །བཅས་ཏེ་ཕུལ་དགེས་འགྲོ་ཀུན་མ་
རིག་པའི། །མུན་སྟུག་ལས་གྲོལ་ཡེ་ཤེས་སྣང་བ་མཆོག །ཐོབ་ནས་འདྲེན་པ་སྲས་དང་བཅས་པ་
རྣམས། །མངོན་སུམ་མཐོང་བའི་སྐལ་བཟང་ལ་སྤྱོད་ཤོག །སརྦ་མངྒལཾ། ཞེས་བརྩམས་ཏེ་
ཕུལ། ཚེས་བཅུ་བདུན་ལ་གསེར་མདོག་ཅན་མཁན་སློབ་གྲྭ་དམངས་སོགས་སེར་སྐྱའི་ཚོགས་
བརྒྱ་ཕྲག་གཉིས་ལྷག་པར་འཕྲད་འདོད་བྱས། ཕྱི་ཉིན་དཀྱིལ་ཁང་ཞལ་སྔ་ནས་ཡེ་ཤེས་དཔལ་
འབྱོར་ཟུར་བཞུགས་པས་ཚོགས་ སུ་ བོས་ནས་འདུས་པའི་སྡེ་དང་ལྷན་ཅིག་མཎྜལ་ གསོལ་
འདེབས། དངོས་པོའི་སྟེར་ཆ། དགེ་འདུན་ལ་མང་འགྱེད་བཅས་པའི་སྒོ་ནས་རིང་འཚོའི་རྟེན་
འབྲེལ་བསྒྲིགས། ཟླ་བ་བཞི་པའི་ཚེས་ལྔ་ལ་འདི་ཁུལ་རི་ཁྲོད་པ་སྤྱི་འདུས་ཀྱིས་མཎྜལ་དངོས་
འབུལ་དང་། དེ་མཐུན་ལྷ་ལྔ་བྲག་པ་སོགས་བཙུན་མ་ལྔ་བརྒྱ་སྐོར་གྱིས་གསོལ་འདེབས་བཅས་
ཚེ་རིང་བའི་རྟེན་འབྲེལ་བྱས། མི་རིང་བར་རི་ཁྲོད་པ་བཙུན་མ་བཅས་ཕོན་ཆེ་བར་བ་རི་བརྒྱ་
རྩའི་ནང་གི་བཅོམ་ལྡན་འདས་ཐུབ་པ་རྡོ་རྗེ་གདན་གཙོ་འཁོར་གསུམ་གྱི་རྗེས་གནང་དང་མང་
489



འགྱེད་བཅས་པས་དགྱེས་པར་བྱས། བཅུ་གསུམ་ལ་དགེ་སྐོས་སྲད་པ་རབ་འབྱམས་པ་བློ་བཟང་
འཕྲིན་ལས་ཀྱིས་ཚེ་སྒྲུབ་ཀྱི་ཆོ་ག་དམིགས་བསལ་རྩོམ་པ་དགོས་ཚུལ་བྱུང་བ་འདུས་པ་རྒྱ་མཚོར་
འཛུགས་པ་དང་བསྟུན་ཚོགས་དབུར་བོས་ཤིང་མཎྜལ་བདོག་པ་བཏེག་སྟེ། དགེ་འདུན་ལ་ཡང་
མང་འགྱེད་བསྒྲུབས་ནས་དུས་རིང་དུ་འཚོ་བའི་སྒོ་གང་གཟབ་མཛད་ཅིང་། ཆོ་གའི་ལུང་དགོས་
ཚུལ་ཡང་ཕུལ། ཐུབ་བསྟན་རྣམ་རྒྱལ་བ་མཁན་སྤྱི། ཏྲེ་བོ་མ་ཟུར། བཀྲ་ཤིས་རྩེ་བ། འབྱོར་
རྒྱས་ནས། གདོང་ཁ་བཀྲས་རྩེ་ནས། གཞིས་རྩེའི་བཀར་རྒྱ་བ་སོགས་མང་པོར་རིམ་གྱིས་འཕྲད་
འདོད་ཐུགས་བཞེད་བསྐངས། ཉེར་གསུམ་ལ་ཏྲེ་བོ་མ་ཟུར་གྱི་ཡུམ་ལ་དགེ་ཚུལ་མའི་སྡོམ་པ་
བྱིན། ཟླ་བ་ལྔ་པའི་ཚེས་གཉིས་ལ་གུ་གེ་ཆོས་རྒྱལ་གྱི་འཚམས་འདྲི་བ་སོགས་མང་པོར་ངོས་
འཕྲད་བྱས། ཚེས་བདུན་ལ་ས་སྐྱ་གདན་ས་ནས་ལྡེ་ཆུང་པ་ཆེད་མངགས་ཀྱིས་མཆོད་གཞིས་
གསར་གནང་གི་ལེགས་སྐྱེས་བཟང་པོ་གནང་བར་ལན་ཡང་ཕུལ། ཚེས་བཅུ་བཞི་ལ་ངམ་རིང་
རྫོང་དཔོན་སྦྲེལ་པོས་མཚོན་མགོ་པ་ཁ་ཤས་བཅས་ལེགས་སོའི་རྟེན་འབྱུང་དང་བསྟུན་སེར་སྐྱ་
བརྒྱ་ཕྲག་གཉིས་ལྷག་པའི་འཕྲད་འདོད་ཀྱི་རེ་བ་བསྐངས། ཚེས་བཅུ་བདུན་ལ་ངམ་རིང་མཁན་
སྤྱི། བསམ་གྲུབ་དགའ་ལྡན་པ་བཅས་ནས་རིང་དུ་འཚོ་བའི་མཎྜལ་ལེགས་སྐྱེས་དང་བཅས་པའི་
ཚན་གྲངས་བཏེག་ཅིང་འདོད་ཆོས་མང་འགྱེད་ཀྱིས་ཡི་རང་བ་བྱས། མི་རིང་བར་ལྷ་རྩེ་ཆོས་སྡེ་
འོག་མིན་གླིང་པ་བླ་གྲྭ། རྫོང་དཔོན་སྦྲེལ་པོ་དང་། མགོ་པ་ཁ་ཤས་བཅས་ནས་རིང་འཚོའི་
མཎྜལ། ལེགས་སོའི་དངོས་པོ་གཟབ་ཅིང་གཞན་མ་ཁ་འཐོར་བ་བཅས་མང་པོར་འཕྲད་ཅིང་།
འདོད་ཆོས་ཉི་གཞོན་འཆར་ཁ་མ་དང་ཚེ་གཟུངས་ཀྱི་ལུང་མང་འགྱེད་སློག་བཅས་པས་མགུ་བར་
བྱས། ཟླ་བ་འདི་ཁའི་ཚེས་ཉི་ཤུ་ཡན་ལ་རིམ་བཞིན་དབུས་གཙང་ཁམས་སོགས་ཕྱོགས་ཀུན་ནས་
བསྙེན་པར་རྫོགས་པའི་དངོས་པོ་དོན་དུ་གཉེར་བ་བརྒྱ་ཕྲག་བཞི་དང་བདུན་གྱི་དགོངས་པ་
ཡོངས་སུ་རྫོགས་པར་བསྒྲུབས། དེ་བཞིན་ཕྱོགས་འདུས་བརྒྱ་ཕྲག་གཅིག་དང་དོན་གསུམ་ངེས་
འབྱུང་གི་བསམ་པས་རྒྱལ་བའི་བསྟན་པ་རིན་པོ་ཆེའི་སྒོར་འཇུག་འདོད་རྣམས་དགེ་ཚུལ་དུ་
བསྒྲུབས། ཉེར་དྲུག་ལ་གཞིས་རྩེ་རྫོང་དཔོན་ལས་བྱེད། བྱང་པ་སྤང་ཡུལ་བླ་སྤྱི། སེར་འབྲས་
དགེ་གསུམ། རྒྱུད་སྟོད་སྨད། རྭ་སྒྲེང་། སྐྱོར་མོ་ལུང་། མངའ་རིས་གྲྭ་ཚང་། རབ་སྟོད་པ་
སོགས་དབུས་ལྷོ་བྱང་གི་ཆོས་སྡེ་ཆེ་ལ། རི་ཁྲོད་པའི་རིགས་སོགས་འོས་རིགས་ཆེད་གཉེར་འཕྲད་
འདོད་རྣམས་ལ་འཕྲད་ཅིང་བྱིན་རྟེན་བབས་བསྟུན། གྲྭ་པ་རེར་ཇ་ཉག་རེ། མར་གསུམ་སྐོར།
490



རྩོམ་གཤོར་བྲེ་བཅུ་རེ་རྣམས་སྔར་རྒྱུན་བཞིན་ཕུལ། ཟླ་བ་དྲུག་པའི་ཚེ་གཉིས་ལ་ལ་ཐགས་རྒྱལ་
པོའི་ལྕམ་ཉི་ཟླ་དབང་མོ་དཔོན་གཡོག །གཞན་མ་བར་ཁམས་པ་ཚན་ཆེ་འཕྲད་པར་བྱུང་བ་
ཁོང་དཔོན་གཡོག་ལ་སློག་དང་། ཁམས་པ་ཆེད་གཉེར་རྣམས་ལ་བྱིན་རྟེན་བབས་བསྟུན། རྩོམ་
གཤོར་བྲེ་བཅུ་རེ་སྔར་བཞིན་སྤྲད། ཚེས་བཅུ་ལ་སྡེ་པ་འབྲོང་རྩེ་ནས་ཡབ་སྲས། ལྷ་བཙུན་བློ་
བཟང་འབྱུང་གནས། སྣར་ཐང་བསྙེན་ གནས་མ་ སོགས་ ཤིན་ཏུ་མང་བའི་ ཐུགས་བཞེད་
བསྒྲུབས། སྡེ་པ་འབྲོང་རྩེ་ནས་ལ་འདོད་ཆོས་ཚེ་དབང་དང་སློག་ཆ་བྱས། བཅོ་ལྔ་ལ་དབྱར་
གནས་ཀྱི་སྦྱོར་བ་བཅས་དབྱར་གནས་ཚུགས་ཤིང་། ཆོས་གྲྭ་འདིས་མཚོན་པའི་དབྱར་གནས་ཀྱི་
ཞབས་ཏོག་བསྒྲུབ་རྒྱུན་རྣམས་ལ་སྔར་ལས་མི་ཞན་པ་བསྒྲུབས། ཐོང་ལྡན་ཟླ་བའི་ཚེས་བདུན་ལ་
གུ་གེ་ཆོས་རྒྱལ་ཡུམ་སྲས་དཔོན་གཡོག །མཚོ་སྔོན་ནས་ཆེ་ཆེན་དབང་གི་བླ་མའི་འཚམས་འདྲི་
བ། སྡིངས་ཆེན་ནས། གཞན་མ་ཁ་འཐོར་བའི་རིགས། ཨ་མདོ་བ་སོགས་ཕོན་ཤིན་ཏུ་ཆེ་བར་
འཕྲད་འདོད་བགྱིས་ཤིང་རང་རང་གི་འབྱོར་ཚོགས་དང་བསྟུན་པའི་སྟེར་ཆ་གཟབ། ཨ་མདོ་བ་
རྣམས་ལ་བྱིན་རྟེན། མི་རེར་ཇ་ཉག་རེ། མར་གསུམ་སྐོར། རྩོམ་གཤོར་བྲེ་བཅུ་རེ་སྔར་རྒྱུན་
ལས་མི་དམན་པ་བྱས། འདི་སྐབས་དབེན་ས་ཆོས་ཀྱི་ཕོ་བྲང་པའི་ཚོགས་ཁྲོ་ཤིན་ཏུ་ཟོམ་པས།
འདི་ནས་གཅིག་དང་སྤྱི་སོ་ནས་གཅིག་གསར་བཟོ་བྱས་པའི་ཞལ་དྲོ་དང་བཅས་རེ་ཞིག་ཆོས་སྐྱོང་
ཡོངས་རྫོགས་ཀྱི་བསྐང་གསོ་བཙུགས་ནས་ཡོན་བཟང་པོ་ཕུལ། ཚེས་བཅུ་གཅིག་ལ་ཁལ་ཁ་རྗེ་
བཙུན་དམ་པ་དེ་ཉིད་ཀྱི་དགོངས་རྫོགས་བསྒྲུབ་མི་བླ་དཔོན་རྣམས་ལྷ་སར་འབྱོར་ནས་འདིར་
འཚམས་འདྲི་བ་དྲག་པ་འགའ་ཞིག་བཅས་བརྒྱ་སྐོར་དང་། ཨ་སྦོས་དབང་སོགས་ཀྱི་མི་སྣ་ཉིས་
བརྒྱ་བརྒལ་བར་འཕྲད། ཚེས་བཅུ་གསུམ་ལ་གུ་གེ་ཆོས་རྒྱལ་གྱིས་མཎྜལ། དངོས་པོའི་སྟེར་ཆ་
རྒྱ་ཆེ་བ། འདུས་སྡེར་མང་འགྱེད་དངུལ་ཞོ་རེ་བཅས་ཕུལ་བས་བསྙེན་བཀུར་ཞིང་ཚེ་རིང་དུ་
འཚོ་བའི་རྟེན་འབྲེལ་མཛད། ཁལ་ཁ་འཚམས་འདྲི་བ་སོགས་སོ་གསུམ་དགེ་ཚུལ་དུ་བསྒྲུབས་
ཤིང་། འཚམས་ལན་བདག་རྐྱེན་བཟང་པོ་བྱས། ཚེས་བཅུ་དྲུག་གཟའ་སྐར་སྦྱོར་བ་ལེགས་པའི་
ཉིན་ཆོས་བརྒྱད་ཀྱི་དྲི་མས་མ་བསླད་པར་དང་བས་མཆོག་གསུམ་གྱི་བཀུར་སྟིར་གཙུག་ལག་ཁང་
ཆེན་པོར་བཟང་གོས་ཀྱི་ཐོག་ཡོལ་བརྫིབས་ཁེབས་ཀྱིས་ལེགས་པར་བརྒྱན་པའི་སྨོན་ཚིག་ཏུ།
ན་མོ་གུ་རུ་བུདྡྷ་བོ་དྷི་ས་ཏྭེ་བྷུ རབ་འབྱམས་རྒྱལ་བའི་མཁྱེན་བརྩེ་ནུས་པའི་དཔུང་། །
གཅིག་བསྡུས་ཐུབ་བསྟན་ཉིན་མོར་བྱེད་པ་ལ། །ཟླ་བྲལ་འཇམ་མགོན་བླ་མ་ཡབ་སྲས་ཀྱི། །
་ 491



ཞབས་ལ་གུས་པ་ཆེན་པོས་ཕྱག་བགྱིའོ། །རྒྱལ་བསྟན་སྤེལ་དང་གྲངས་མེད་འགྲོ་ཚོགས་ཀྱིས། །
བསོད་ནམས་དམ་པའི་ཞིང་དུ་ཉེར་དགོངས་ནས། །གངས་རིའི་མགོན་པོ་དགེ་འདུན་གྲུབ་པ་
ཡི། །ཐུགས་རྗེའི་ཟློས་གར་ལས་སྤྲུལ་གྲུ་འཛིན་དངོས། །བཀྲ་ཤིས་དགེ་བཅུའི་དཔལ་ལྡན་གླིང་
གི་མཆོག །ལྷུན་པོར་ལྟར་བརྗིད་ཚངས་སྤྱོད་ལྡན་པའི་ཚོགས། །འདུ་བའི་བསྟི་གནས་མཆོག་
གསུམ་གནྡྷོ་ལའི། །བླ་གབ་མཛེས་བྱེད་མཧཱ་ཙི་ན་ཡི། ། གན་མཛོད་ལས་ཐོན་བཀྲ་ཤིས་རེ་ཁ་
ཡིས། །ཉེར་མཚན་ལྷ་གོས་པད་རག་མདངས་འཕྲོག་མཐའ། །དབང་པོའི་གཞུ་ལྟར་བཀྲ་བའི་
ར་བ་ཡིས། །ཉེར་མཛེས་མཆོད་སྤྲིན་ཀུན་རའི་མཁའ་ཁྱབ་སྤྲོས། །བླ་མ་རྒྱལ་བ་སྲས་བཅས་
ཉན་རང་དང་། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །མཆོད་སྤྲིན་བདེ་བ་ཆེན་
པོས་དགྱེས་གྱུར་ནས། །པད་མཚོར་ངང་པའི་ཚོགས་བཞིན་འདུ་གྱུར་ཅིག །འདིས་མཚོན་དགེ་
ཚོགས་པད་རྩ་ལྟར་དཀར་གང་། །བསྒྲུབས་དགེས་ཀུན་ཏུ་བཟང་དང་འཇམ་དབྱངས་ཀྱི། །
རྣམ་པར་ཐར་ལ་འགྲན་པའི་སྤྱོད་མཆོག་ལ། །བདག་ཀྱང་སྐྱེ་བ་ཀུན་ཏུ་སྤྱོད་པར་ཤོག །རྣམ་
དག་བསླབ་གསུམ་གྲུ་རྫིངས་ཁྱོན་ཡངས་པོ། །རྣམ་དཔྱོད་ལུང་དང་རྟོགས་པའི་དར་ཆེན་
ལྡན། །རྣམ་ཀུན་ལྷག་བསམ་རླུང་གིས་རབ་བསྐྱོད་ནས། །རྣམ་མཁྱེན་ཐར་པའི་གླིང་དུ་བགྲང་
ཡས་འགྲོ །སྒྲོལ་ལ་མི་ཞུམ་སྙིང་སྟོབས་ཕུལ་བྱུང་བའི། །དེད་དཔོན་མཆོག་གྱུར་བུ་རམ་ཤིང་པ་
ལྟར། །གྱུར་ནས་འགྲོ་ཀུན་ཐམས་ཅད་གཟིགས་པ་ཡི། །གོ་འཕང་མཆོག་ལ་བདག་གིས་འགོད་
ནུས་ཤོག །དེར་མ་སོན་པའི་ཚེ་རབས་ཐམས་ཅད་དུ། །ཐེག་མཆོག་འཁོར་ལོ་བཞི་དང་ལེགས་
ལྡན་ཞིང་། །རྟག་ཏུ་ཐུབ་པའི་གསུང་གི་བདུད་རྩི་ལ། །ནམ་ཡང་ངོམས་མེད་དགའ་སྤྲོར་སྤྱོད་
པ་དང་། །འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །མདོ་སྔགས་བསྟན་པའི་རྒྱལ་མཚན་
བསླབ་གསུམ་གྱི། །ནོར་བུའི་ཏོག་ལྡན་གཟི་འབར་ཚངས་གནས་པར། །བསྒྲེང་ལ་ནམ་ཡང་
དལ་བ་མེད་པར་ཤོག །སྡེ་འདིས་མཚོན་པའི་ཕྱོགས་བཅུའི་ཞིང་དག་ཏུ། །ཐུབ་གསུང་ལ་སྤྱོད་
ཚངས་སྤྱོད་ལྡན་པའི་ཚོགས། །ཐུགས་མཐུན་འཁོར་ལོ་གསུམ་སོགས་མཛད་བཟང་ལ། །ཉིན་
མཚན་ཀུན་ཏུ་སྤྱོད་པ་ཉིད་གྱུར་ཅིག །གཞན་ཡང་དགེ་འདིས་ས་ཕྱོགས་ཐམས་ཅད་དུ། །ནད་
འཁྲུག་མུ་གེ་མི་མཐུན་རྒུད་པའི་ཚོགས། །ཉེར་ཞི་བདེ་སྐྱིད་དཔལ་འབྱོར་ཕུན་ཚོགས་ལ། །རོལ་
པའི་རྫོགས་ལྡན་གསར་དུ་ཚེས་གྱུར་ཅིག ། འགྲོ་བའི་ཉོན་མོངས་ཟུག་རྔུ་སེལ་བའི་སྨན། །
འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི། །བསྟན་པ་རིན་ཆེན་རྙེད་དང་བཀུར་སྟི་བཅས། །
492



ཡུན་གནས་ཕྱོགས་བཅུར་རྒྱས་པའི་བཀྲ་ཤིས་ཤོག །མཐོངས་སྐོར་ཁྱམས་སྟོད་ལ་རིན་པོ་ཆེ་སྣ་
ཚོགས་ཀྱི་དྲ་བ་དྲ་ཕྱེད་དང་། ཁྱམས་སྨད་སོགས་ལ་བཟང་གོས་ཚོས་སྣ་མང་པོའི་འཕན་ཆུང་།
གསེང་གཡབ་ལ་གོས་བཟང་གི་ནོར་བུའི་དྲ་བ་དྲ་ཕྱེད་ལེགས་པ། གཞན་ཡང་འཕན། རྒྱལ་
མཚན། ཕྱེ་ཕུར་སོགས་ཀྱིས་ཀུན་དགའ་ར་བ་མཛེས་པར་ཀླུབས་ཤིང་ཡིད་དུ་འོང་བ་རྣམས་
མཛོད་པ་བློ་བཟང་དབང་རྒྱལ་གྱིས་བཀོད་པས་ཐོན་པར་བྱས་ཤིང་། དེ་དག་གི་སྨོན་ཚིག་ཏུ།
ན་མོ་གུ་རུ་མུ་ནི་ཨིནྡྲ་ཡ། བགྲང་ཡས་བསྐལ་པར་ཚོགས་གཉིས་རབ་བསྒྲུབས་ཤིང་། །
མི་མཇེད་ཞིང་དུ་བཅུ་གཉིས་མཛད་པ་ཡིས། ། རྣམ་རོལ་ཡིད་ཅན་ཀུན་གྱི་མགོན་གྱུར་པ། །
དོན་ཀུན་གྲུབ་པས་མཆོག་ཐུན་དངོས་གྲུབ་སྩོལ། ། དྲང་སྲོང་ཆེན་པོ་དེ་ཡིས་ལུང་བསྟན་
བཞིན། །གངས་ཅན་ལྗོངས་འདིར་ཐུབ་བསྟན་སྤེལ་བ་ལ། ། ཟླ་བྲལ་འཇམ་མགོན་བླ་མའི་
ཞབས་པད་ཟུང་། །བྱང་ཆུབ་མ་ཐོབ་བར་དུ་སྤྱི་བོར་བསྟེན། །རབ་འབྱམས་ཤེས་བྱའི་ཁྱོན་ལ་
དབང་བསྒྱུར་ཞིང་། །ཉེས་ལྟུང་དྲི་མ་དག་བྱེད་དམ་ཆོས་ཆུ། །འབེབས་ལ་ཟླ་བྲལ་རྩ་བརྒྱུད་བླ་
མ་ཡི། །ཞབས་ལ་གུས་པ་ཆེན་པོས་ ཕྱག་ འཚལ་ ལོ། ། པདྨའི་རོ་ལ་བུང་བའི་ཚོགས་ ཇི་
བཞིན། །ཡང་དག་དོན་ལ་སེམས་པའི་གསུང་སྐྱེས་ཚོགས། །ཐུབ་གསུང་བདུད་རྩིར་འདུ་བའི་
གཙུག་ལག་ཁང་། །མཛེས་བྱེད་རྣམ་མང་རིན་ཆེན་ལས་གྲུབ་པའི། ། དྲ་བ་དྲ་ཕྱེད་བཀོད་
ལེགས་ཕུལ་བྱུང་བ། །སྣ་ཚོགས་གོས་བཟང་ལས་གྲུབ་གོང་འཕན་བཅས། །སྤེལ་ལེགས་འཆི་
མེད་བདག་པོའི་ཕོ་བྲང་ལ། །འགྲན་པ་ཀུན་ཏུ་བཟང་པོའི་མཆོད་པའི་སྤྲིན། །མཐའ་ཀླས་སྐྱེ་
རྒུས་སེར་སྣས་བསགས་པའི་ནོར། །བདག་ལ་རེ་ལྟོས་བཅས་ཤིང་སྤུངས་པ་དག །ཆུད་གཟོན་
མེད་པ་དོན་ཡོད་བྱ་བའི་ཕྱིར། །མཆོག་གསུམ་གནྡྷོ་ལ་ཡི་རྒྱན་དུ་སྤེལ། །དགེ་འདིས་ཕ་མར་
གྱུར་པའི་འགྲོ་བ་ཀུན། །ངན་སོང་གནས་སུ་ནམ་ཡང་མི་སྐྱེ་ཞིང་། །དལ་བརྒྱད་འབྱོར་བཅུ་
ལྡན་པའི་རྟེན་ཐོབ་ནས། །ཐུབ་གསུང་བདུད་རྩིར་རྟག་ཏུ་སྤྱོད་པར་ཤོག །དེ་ཡི་མཐུ་ལས་མདོ་
སྔགས་ཟབ་དོན་ཀུན། །འགྲོ་བའི་བླ་མ་མཆོག་དེའི་དགོངས་པ་བཞིན། །ལེགས་པར་རྟོགས་
ནས་བསྒྲུབས་དང་སྤེལ་བ་ལ། །ཞུམ་པ་མེད་པའི་བློ་གྲོས་དཔལ་ལྡན་ཤོག །བདག་གི་ལུས་ངག་
ཡིད་གསུམ་བྱ་བ་ཀུན། །རྒྱལ་བའི་བསྟན་དང་ཉམ་ཐག་འགྲོ་ཀུན་གྱི། །ཕན་བདེ་ཕུན་སུམ་
ཚོགས་པའི་གཞིར་གྱུར་ནས། །ཕུལ་བྱུང་སྐྱབས་ཀྱི་དམ་པར་བདག་གྱུར་ཅིག །ཉམ་ཐག་ཡིད་
ཅན་ཀུན་གྱི་དུཁའི་ཚོགས། །མཐོང་ཚེ་བརྩེ་བའི་མ་ཡིས་བུ་གཅིག་ལ། །ཇི་བཞིན་ཤུགས་དྲག་
493



སྙིང་རྗེས་ཡིད་བསྐྱོད་ནས། །སྡུག་བསྔལ་ཀུན་སེལ་བདེ་ལ་འགོད་ནུས་ཤོག །བདག་ནི་དབུལ་
རུང་ཐོས་བསམ་སྒོམ་པ་སོགས། །བོར་ནས་སྒྱུ་མའི་ནོར་རྫས་མི་སྒྲུབ་ཅིང་། ། ཤུགས་ཀྱིས་
འབྱོར་ན་བདོག་ཀུན་ཕོངས་པ་ལ། །གཏོང་བའི་སྙིང་སྟོབས་མཆོག་དང་ལྡན་པར་ཤོག །ཉོན་
མོངས་གདུང་སེལ་ཚུལ་ཁྲིམས་རིན་ཆེན་གཏེར། །སྲོག་ལས་གཅེས་པར་ཚུལ་བཞིན་བསྲུང་བ་
དང་། །ཁམས་གསུམ་འགྲོ་ཀུན་ཁྲོས་ཏེ་བརྡེག་འཚོགས་ཀྱང་། །མི་འཁྲུགས་བཟོད་པའི་གོ་ཆ་
བགོ་བར་ཤོག །སེམས་ཅན་རེའི་ཕྱིར་བཟོད་དཀའི་དམྱལ་ནང་དུ། །གྲངས་མེད་བསྐལ་པ་
མང་པོར་གནས་དགོས་ཀྱང་། །སྐྱོ་ངལ་མེད་པའི་བརྩོན་འགྲུས་དང་ལྡན་ཞིང་། །རྣམ་གཡེང་
སྤངས་པའི་ཏིང་འཛིན་མཐར་ཕྱིན་ཤོག །གནས་ལུགས་རིག་པ་དོན་དམ་རྟོགས་པ་དང་། །
གནས་ལྔ་རིག་པ་ཀུན་རྫོབ་རྟོགས་གྱུར་ནས། ་ །སེམས་ཅན་དོན་བྱེད་རྟོགས་པའི་ཤེས་རབ་སྟེ། །
ཤེས་རབ་རལ་གྲིས་སྲིད་རྩ་དྲུངས་འབྱིན་ཤོག །མཁོ་དགུའི་ནོར་སྦྱིན་འཁོར་དུ་ལེགས་བསྡུས་
ནས། སྙན་པར་སྨྲ་དང་དམ་ཆོས་བསྟན་པའི་དོན། །ཉམས་སུ་ལེན་པའི་དོན་སྤྱོད་དེ་བཞིན་
དུ། །བདག་གིས་དོན་མཐུན་སྤྱོད་པ་ཉིད་གྱུར་ཅིག །དེ་ལྟར་གཞན་དོན་བྱེད་པའི་ཐབས་
མཁས་པ། །བརྟེན་ནས་བདག་ལ་གུས་པའི་སྐྱེ་བོས་མཚོན། །མཐོང་ཐོས་དྲན་རེག་གྱུར་པ་
ཐམས་ཅད་ཀྱང་། །བདེ་ཆེན་ཐར་པའི་གླིང་དུ་མྱུར་འཇུག་ཤོག །གཞན་ཡང་དགེ་འདིས་དུས་
གསུམ་རྒྱལ་བ་ཡི། །གསུང་གི་གསང་མཛོད་མ་ལུས་འཛིན་པ་ལ། །ལག་ན་རྡོ་རྗེ་གཉིས་པ་ལྟར་
གྱུར་ནས། །འགྲོ་ལ་ཕན་བདེའི་བསམ་པས་འདོམས་པར་ཤོག །སྐྱེ་བ་ཀུན་ཏུ་སྲིད་པའི་དཔལ་
འབྱོར་རྣམས། །དུག་ཅན་བྲང་འགྲོ་གནས་པའི་ཚང་ཚིང་ལྟར། །མཐོང་ནས་སྐད་ཅིག་ཉིད་ལ་
བཟློག་པ་དང་། །རྒྱལ་བས་བསྔགས་པའི་ལམ་བཟང་རྟག་བསྒྲུབ་ཤོག །སྡིག་འབྲས་མི་འདོད་
དུཁས་མནར་ཀྱང་བླའི། །ཉམ་ཐག་འགྲོ་བའི་སྡུག་བསྔལ་མི་བཟད་པ། །ལྷག་བསམ་རླུང་གི་
མགྱོགས་འགྲོ་ལ་བསྐྱོན་ནས། །མ་ལུས་བདག་གི་རྒྱུད་སྟེང་ལེན་ནུས་ཤོག- །མཚུངས་ཟླ་བྲལ་བ་
ཐུབ་པའི་མཛད་བཟང་བཞིན། །རྟག་ཏུ་རླབས་ཆེན་སྤྱོད་པ་ལེགས་སྤྱད་དེ། །ལམ་ལྔ་ས་བཅུ་
མྱུར་དུ་བགྲོད་གྱུར་ནས། །ཀུན་མཁྱེན་རྒྱལ་བའི་གོ་འཕང་ཐོབ་པར་ཤོག །ནམ་མཁས་ཁྱབ་
པའི་འཇིག་རྟེན་ཁམས་ཀུན་ཏུ། །བདག་གི་སྒོ་གསུམ་བཀོད་པས་ཁྱབ་གྱུར་ཏེ། །རྫོགས་ལྡན་ཆུ་
འཛིན་འཁྲིགས་པའི་གྲུ་ཆར་གྱིས། །འགྲོ་ཀུན་ཕན་བདེའི་ལམ་ལ་འགོད་པར་ཤོག །དེ་ལྟར་
སྨོན་པའི་རབ་དཀར་དགེ་ཚོགས་མཐུས། །ཡིད་ཅན་ཀུན་ལ་ཕན་བདེ་འབྱུང་བའི་གནས། །
494



རྒྱལ་བ་གཉིས་པ་འཇམ་མགོན་ཙོང་ཁ་པའི། །མདོ་སྔགས་ཆོས་ཚུལ་སྲིད་མཐར་རྒྱས་གྱུར་ཅིག
།ཁྱད་པར་ལྷ་ཆོས་བདུན་ལྡན་བཀའ་གདམས་པའི། །རིང་ལུགས་མཆོག་འཛིན་མཁས་པས་
བསྟེན་པའི་གནས། །བཤད་སྒྲུབ་བསྟན་པའི་འབྱུང་གནས་ པ།ཅིག་གྱུར་པ། ། བཀྲ་ཤིས་མི་
འགྱུར་ལྷུན་པོ་རྟག་བརྟན་ཤོག །བླ་མ་ཡི་དམ་ཞི་ཁྲོའི་ལྷ་ཚོགས་སོགས། །མཆོག་གསུམ་དམ་
པས་མཐུན་པའི་གྲོགས་མཛད་ནས། ། ཕྱག་ན་པདྨོས་གདུལ་བའི་ཞིང་མཆོག་འདིར། །བདེ་
ཆེན་ཕུན་ཚོགས་གཏེར་གྱིས་གང་གྱུར་ཅིག །མཆོག་གསུམ་བྱིན་རླབས་དཀར་ཕྱོགས་ལེགས་
སྐྱོང་བའི། །མཐུ་ལྡན་བསྲུང་མའི་མཐུ་སྟོབས་སྤྲིན་ཆེན་ལས། །བྱུང་བའི་མཆོག་ཐུན་འདོད་
དགུའི་གྲུ་ཆར་གྱིས། །ས་གསུམ་མ་ལུས་ཁྱབ་པའི་བཀྲ་ཤིས་ཤོག །ཅེས་བརྩམས་ནས་སོ་སོར་
བྲིས། འདི་རྣམས་འབུལ་བ་དང་བསྟུན་དགོང་ཇའི་ཐོག་ཚོགས་དབུར་ཕྱིན་ཏེ་རིག་གྲོལ་གཉིས་
ལྡན་གྱི་སྡེ་དང་ལྷན་ཅིག་མེ་ཏོག་གི་ཆར་བསྙིལ། དེ་སྐབས་ཇོ་བོ་རྗེ་ལུགས་ཀྱི་སྒྲོལ་མ་གཉེར་
གཅིག་གི་རྗེས་གནང་ནས་དབུ་ཚུགས་པ་དང་། བསྔོ་རྟེན་རྣམ་གཞག །གྲྭ་པ་རེར་གཟན་ལྡང་
སྣམ་དམར་བུབས་རེའི་ཕྱག་འགྱེད་བཅས་པས་མཉེས་པར་བྱས། ་ སང་ཉིན་གུ་གེ་ཆོས་ཀྱི་རྒྱལ་
པོར་མགོན་པོ་བར་ཆད་ཀུན་སེལ་གྱི་རྗེས་གནང་དགོས་ཚུལ་ལྟར་ཕུལ། ཚེས་བཅོ་བརྒྱད་ལ་ཁལ་
ཁར་འགྲོ་དོན་ལ་བྱོན་པའི་འདི་ཁའི་གྲྭ་པ་རྒྱལ་ཆེན་རྩེ་པ་ཆོས་རྗེ་དཀའ་ཆེན་བློ་བཟང་དར་རྒྱས།
རྟ་ནག་པ་ཆོས་རྗེ་དཀའ་ཆེན་ངག་དབང་ཆོས་འཕེལ། འདར་པ་ཆོས་རྗེ་དཀའ་ཆེན་བསམ་
གཏན་གསུམ་གྱིས་ཆེད་མངགས་མི་སྣ་འབྱོར་བས་འདུས་སྡེར་བོས་ནས་རིང་པོར་འཚོ་བའི་
མཎྜལ། སོ་སོ་ནས་གསེར་དངུལ་གོས་དར་སོགས་ཀྱི་དངོས་པོ་གྱ་ནོམ་པ། གྲྭ་པ་རེར་བཀྲས་
བཏགས་བཟང་པོ་རེའི་ཕྱག་འགྱེད་བཅས་བླ་མར་མཛད་པས་མཆོད་རྫས་གསར་ཕུལ་དང་རྟེན་
འབྲེལ་གྱི་སྒོ་ལེགས་པར་འགྲིག་པ་བྱུང་། ཕྱི་ཉིན་གུ་གེ་ཆོས་རྒྱལ་འཁོར་བཅས་ལ་ཚེ་དཔག་མེད་
ལྷ་གཅིག་བུམ་གཅིག་གི་རྗེས་གནང་གསུང་དོན་ཕུལ། ཉི་ཤུ་ལ་ཐོར་ཁོད་སྤྲུལ་སྐུ་དཔོན་སློབ་
འཕྲད་དུ་བྱོན་པར་ཇ་གྲལ་ཐོག་དངོས་པོ་དཔངས་མཐོ་བཏེག །མི་རིང་བར་གཙུག་ཏོར་རྣམ་
པར་རྒྱལ་མའི་རྗེས་གནང་དང་། རྗེ་རིན་པོ་ཆེའི་གསུང་རྣམ་རྒྱལ་མའི་བསྟོད་པ་འཆི་མེད་གྲུབ་
པའི་ལུང་བཅས་ཆོས་དང་ཟང་ཟིང་གི་མཉེས་པར་བྱས། ཟླ་བ་བརྒྱད་པའི་ཚེས་བཅོ་ལྔ་ལ་ཆོས་
སྟོན་དང་བསྟུན་འདི་ཁའི་ཆོས་ཁྲིམས་རྙིང་པར་སྒྲིགས་ལམ་རྣམ་དག་བྱུང་བའི་སྟེར་ཆ་དང་
བཅས་མང་པོར་འཕྲད། ཉེར་གསུམ་ལ་ཁལ་ཁ་རྗེ་བཙུན་དམ་པ་བློ་བཟང་བསྟན་པའི་རྒྱལ་
495



མཚན་དཔལ་བཟང་པོ་དེ་ཉིད་ཀྱི་དགོངས་རྫོགས་བསྒྲུབ་པར། པཎྜིཏ་ནོ་མོན་ཁང་། ཞམ་རིང་
བ་ནོ་ཡོན་ཆོས་རྗེ། མེར་རྒན་པཎྜིཏ། སྤྱི་ལི་ཐུ་མགྲོན་གཉེར་བཅས་མི་སྣ་བརྒྱད། ཁལ་ཁ་ཚོ་པ་
བདུན་ནས་ཆེ་མཆོག་པད་ལི། ཨ་ཁས་གུང་། ཤཱཀྱ་བཱ་དུར་གུང་། ཁོང་ཁོར་ཛ་སག །ཐུ་ས་ལ་
ཆི་དབང་ཕྱུག་དང་། ལྷ་སྲུངས་རྡོ་རྗེ་སོགས་དཔོན་ཁག །གཞན་ཡང་བླ་མ་དཔོན་ཁག་བཅས་
པའི་མི་སྣ་ངོ་མ་བརྒྱ་ཕྲག་བརྒལ་བ་བཅས་དཔོན་གཡོག་སེར་སྐྱ་ལྔ་བརྒྱ་ཙམ་དང་། གོང་མའི་སྐུ་
ཚབ་རྫར་གོ་ཆི། སྦི་ཆའི་ཆི་དཔོན་གཡོག་སོགས་སྣ་མང་འབྱོར་ལ་ཉེ་བར། རྒྱལ་རྩེར་བཞེས་
གསོལ། ཤ་རྩམ་བཅས་པའི་སྣེ་ལེན་དུ་མགྲོན་གཉེར་རྫོང་སྟ་བགྱིས། འདི་ཁར་འབྱོར་ཉིན་
མགྲོན་གཉེར་སོགས་དྲུང་འཁོར། གྲྭ་ཚང་ཁག་གི་བླ་ཚབ། གྲྭ་ཚང་། ཆོས་ཁྲིམས་པ། མི་ཚན་
ཆེ་གྲྭ་ཡན་གྱི་རྒན་པོ་བཅས་ནས་རྟ་ཐབ་ཀྱིས་བསུས་ནས་འབྱོར་ཞིང་། ཚང་མར་ཇ་གྲལ་སྟོན་མོ་
གཟབ་རྒྱས་བགྱིས། ཉེར་ལྔ་ལ་འདུས་སྡེར་བོས་ཏེ་མང་ཇའི་ཐོག །རི་སྐྱེས་སྲང་བརྒྱ་ཕྲག་
གཅིག་དང་། རིན་ཆེན་གཉིས་པ་སྲང་སྟོང་ཕྲག་དགུ་ །དངུལ་སྲང་ཆིག་ཁྲིའི་རྩིས་ཀྱི་གོས་ཆེན།
བྱང་སྨན། ཆུ་རྩེ། - ཁ་བཏགས་བཅས་བདོག་པ་གཟབ་ལ་རྒྱ་ཆེ་བའི་བསྔོ་རྟེན། གྲྭ་པ་རེར་
དངུལ་སྲང་གསུམ་རེ། གོས་དར་སོགས་ལྔ་ཚན་རེ་བཅས་གུས་མཆོད་བླ་ན་མེད་པ་མཛད་པར།
འདུས་པའི་སྡེ་དང་ལྷན་ཅིག་ཏུ་མཆོག་གསུམ་རྣམས་དབང་པོར་གསོལ་ནས་དམ་པ་དེ་ཉིད་ཀྱི་
ཐུགས་ཟག་མེད་ཀྱི་དགོངས་པ་ཁྱད་པར་ཅན་ཡོངས་སུ་རྫོགས་པའི་བསྔོ་བ་དང་སྨོན་ལམ་གྱི་རྒྱུས་
འདེབས་ཡང་དག་པ་བསྒྲུབས། དེའི་སང་ཉིན་ནས་བཟུང་ཞག་ཤས་ཀྱི་བར་བླ་དཔོན་ཁག་སོ་སོ་
ནས་རང་རང་གི་འབྱོར་ཚོགས་དང་བསྟུན་པའི་སྒོ་ནས་བདག་ཉིད་ལ་རིང་འཚོའི་རྟེན་འབྲེལ་དུ་
མཎྜལ། གསེར་དངུལ། གོས་དར། བྱུ་རུ་སྤོས་ཤེལ་སོགས་མཁོ་དགུའི་སྟེར་ཆ་སྣ་ཚོགས།
དགེ་འདུན་རྣམས་ལའང་མང་འགྱེད་བཟང་པོས་བསྙེན་བཀུར་ཕུན་སུམ་ཚོགས་པ་རིམ་པར་
མཛད། བླ་དཔོན་འགའ་ཞིག་གཤེགས་པའི་བསྔོ་རྟེན་བཟང་མང་རྣམས་ཀྱང་མཚམས་མཚམས་
སུ་བླངས་ཏེ་དགེ་བ་རྫོགས་པའི་བྱང་ཆུབ་ཆེན་པོར་བསྔོས། ཟླ་བ་བརྒྱད་པའི་རྟིང་མའི་ཚེས་ལྔ་
ལ་ཁོང་རྣམས་སྤྱི་ཐོག་ནས་ཚོགས་དབུར་བོས་ཏེ་མཎྜལ། དངུལ་སྲང་སུམ་སྟོང་། གོས་སྣ་
ཚོགས་བརྒྱ་ཕྲག་གཅིག་དང་ལྔ་བཅུ། ཁ་བཏགས་ཆེ་ཆུང་སྣ་ཚོགས་ཉིས་སྟོང་བདུན་བརྒྱ་བརྒྱད་
ཅུ་རྣམས་བསྟབས། དགེ་འདུན་ལ་ཡང་མང་འགྱེད་བཟང་པོ་བཅས་རིང་འཚོའི་རྟེན་འབྲེལ་
ལེགས་པར་བསྒྲིགས། ཆེ་མཆོག་པད་ལི་སོགས་དཔོན་ཁག་བྱིངས་བཅས་བརྒྱ་སྐོར་ལ་ཡན་ལག་
496



བརྒྱད་པའི་སྡོམ་པ། གོང་མའི་སྐུ་ཚབ་རྫར་གོ་ཆི་དང་ཁལ་ཁ་བརྒྱད་ལ་ཡོངས་སུ་རྫོགས་པ་དགེ་
བསྙེན་གྱི་སྡོམ་པ། མགྲོན་གཉེར་སྦི་ལིག་ཐུ་ནང་སོ་ཤེས་རབ་ཨེམ་ཆི་སོགས་སོག་བོད་ཉིས་བརྒྱ་
དང་ལྔ་བཅུ་སྐོར་ལ་དགེ་བསྙེན་ནས་དགེ་ཚུལ་གྱི་སྡོམ་པའི་བར་ཕོག །པཎྜིཏ་ནོ་མོན་ཁང་། ནོ་
ཡོན་ཆོས་རྗེ། དགེ་རྩེ་སྐུ་སྐྱེ་སོགས་བརྒྱ་ཕྲག་གཅིག་དང་བཅུ་ཕྲག་གསུམ་ལ་བསྙེན་པར་རྫོགས་
པའི་དངོས་པོ་ཕུལ། ཚེས་བཅུ་ལ་རྡོ་གཅལ་ཆེན་མོར་དཔོན་གཡོག་ཚང་མར་གྲུབ་རྒྱལ་མ་ལུགས་
ཀྱི་ཚེ་དབང་ཐུན་མོང་བ་དགོས་ཚུལ་དང་། སང་ཉིན་ཉི་འོད་དུ་ཇ་གྲལ་ཐོག་བླ་དཔོན་སོ་སོར་
དར་མདུད། དམ་རྫས། གསེར་ཟངས་ལས་གྲུབ་པའི་སྣང་བརྙན། གྱོན་པ། རྟ་སྣམ་ཕྲུག་
སོགས་དང་། བང་ཕྱིན་སོགས་སེར་སྐྱ་བྱིངས་ལ། སྔགས་མདུད། བྱིན་རྟེན་ལེ་ཚན། ལག་
འདེབས་བགྱིས་པའི་སྣང་བརྙན། སྣམ་བུ་སོགས་བབས་བསྟུན་གྱི་སློག་དང་། སྟེར་ཆ་ཉིས་
ཐུས། གུང་ཡན་གྱི་བང་ཕྱིན་དང་བླ་དཔོན་རྣམས་ཀྱི་ཞབས་ཕྱི་དྲག་གྲས་ཉི་འོད་དུ་གང་གཤོམ།
དེ་འོག་ངོ་མཚར་བཀོད་པ། བྱིངས་རྣམས་མཆོད་ཁང་ཆེན་མོའི་མདུན་དུ་སྔ་ཕྱི་བར་དང་སྤྱི་བྱེ་
བྲག་ཏུ་གསོལ་སྟོན་གཟབ་རྒྱས། འབུལ་བསྐུར་སོགས་ཀྱི་ལན་འདེབས་བཅས་ཆོས་དང་ཟང་
ཟིང་གི་སྒོ་ནས་བདག་རྐྱེན་ཡང་དག་པས་ཐོན་ཆས་བསྟར། ཟམ་སྣེ་ཤར་དུ་རྟ་ཐབ་ཀྱི་སྐྱེལ་མ།
འོད་ཡུག་ཏུ་བཞེས་སྤྲོ། ཤ་རྩམ་སོགས་ཕོན་མི་ཆུང་བའི་ལམ་གྱི་དགོས་ཆ་འབུལ་མི་བཏང་།
ཚེས་བཅུ་དགུ་ལ་དགེ་རྩེ་སྐུ་སྐྱེ་སྐོར་ལ་སྣར་ཐང་བརྒྱ་རྩ་ནས་འབྱུང་བ་ལྟར་གྱི་ཁྲོ་རྒྱལ་སྨེ་བརྩེགས་
ཀྱི་རྗེས་གནང་དགོས་ཚུལ་བྱས། ཉི་ཤུ་ཡན་ལ་ཕྱོགས་འདུས་བརྒྱ་ཕྲག་གཅིག་དང་སུམ་ཅུ་ལ་
དགེ་ཚུལ་དང་། ཐོར་ཁོད་སྤྲུལ་སྐུ་དང་། སྐྱིད་སྦུག་སྤྲུལ་སྐུ་སོགས་བརྒྱ་ཕྲག་གཅིག་དང་སོ་དགུ་
ལ་བསྙེན་པར་རྫོགས་པའི་དངོས་པོ་བྱིན།： ཟླ་བ་དགུ་པའི་ཚེས་གཉིས་ལ་ཚ་གན་ནོ་མིན་ཁང་སྐུ་
གཤེགས་པའི་དགོངས་རྫོགས་བསྒྲུབ་མི་ཕྱག་མཛོད་འབྱོར་པར་ཇ་གྲལ་དང་བདག་རྐྱེན་བྱས།
ཚེས་བདུན་ལ་ནོ་ནོ་བསོད་ནམས་སོགས་བརྒྱ་ལ་ཉེ་བར་འཕྲད་པའི་འདོད་པ་བསྒྲུབས། ཚེས་
དགུ་ལ་དགའ་ལྡན་ཕུན་ཚོགས་གླིང་པ་ལྷ་སྡེ་མི་སྡེ་ནས་ལེགས་སྐྱེས། རིང་འཚོའི་མཎྜལ།
འདུས་པ་རྒྱ་མཚོར་བསྙེན་བཀུར་བཅས་མཛད་པར། འདོད་ཆོས་མང་འགྱེད་སློག་གིས་མཉེས་
པར་བྱས། སྨིན་དྲུག་ཟླ་བའི་དཀར་ཕྱོགས་དགའ་བ་དང་པོར་གསང་སྔགས་རྒྱལ་བ་གྲྭ་ཚང་དུ་
བསྟན་འགྲོ་སྤྱི་དང་། ཁྱད་པར་རྗེ་བདག་ཉིད་ཆེན་པོའི་ལུང་རིགས་འཕེལ་རྒྱས་སུ་དམིགས།
འདི་ལོ་ནས་ཇི་སྲིད་བསྟན་པ་རིན་པོ་ཆེ་གནས་ཀྱི་བར་ལོ་ལྟར་དཔལ་རྡོ་རྗེ་འཇིགས་བྱེད་བཅུ་
497



གསུམ་མའི་རྡུལ་ཚོན་གྱི་དཀྱིལ་འཁོར་ཞལ་ཕྱེ་ནས་ཆོ་ག་ཆ་ལག་ཚང་བའི་སྒྲུབ་མཆོད་གསར་
བཙུགས་ཀྱི་མཆོད་པའི་བྱེ་བྲག །དགེ་འདུན་ལ་ཞབས་ཏོག་ཉིན་ལྔའི་རིང་ཆོ་ག་ཉིན་རེར་ཚར་
གཉིས་རེ་དང་། ཉིན་གཅིག་གཏང་རག་བསྐང་གསོ་བཅས་མཛད་རྒྱུར་ཉིན་ལྟར་ཇ་ཐུག་བདུན་
རེ་གསོལ་ཚིགས་གཟབ་རྒྱས། ཆོ་གའི་དགོས་ཆ་བཅས་པའི་རྒྱུ་འབྲུར་ཕབ་གཤོར་འདེབས་
གཤོར་ཁལ་བདུན་བརྒྱ་བདུན་ཅུ་ཐམ་པ་ལོ་ལོ་བཞིན་འཆག་མེད་དང་། འདི་ལོ་ཉིན་དང་པོར་
གྲྭ་པ་རེར་བཀྲས་བཏགས། དངུལ་ཞོ་ལྔ་རེ་བསྔོ་རྟེན་རྣམ་གཞག་བཅས་པས་བླ་མར་བགྱིས།
ཚེས་བཅུ་གཅིག་ལ་གོང་མར་འཚམས་ཞུ་བ་མི་སྣ་བློ་བཟང་སྨོན་ལམ་ཅན་འཁོར་བར་འགྲུལ་
སྡེབས་སུ་རྒྱུ་སོག་ལ་འགྲོ་དོན་ལ་བྱོན་པའི་བླ་ཁག་འགའ་ཞིག་གི་ཟླ་བོ། སྟག་ལུང་སྐུ་སྐྱེ། ཐུབ་
བསྟན་ཡངས་ཅན་པའི་མཁན་སློབ་བཅས་ཉིས་བརྒྱ་ལྷག་པར་འཕྲད་པའི་འདོད་པ་བྱས། ཉེར་
གཅིག་ལ་གོང་མ་ཆེན་པོ་ནས་གསེར་ཡིག་སྐྱེལ་མི་ཛ་སག་བླ་མ་སྦྱིན་པ་རྒྱ་མཚོ། རྫར་གོ་ཆི་ཕུལ་
ལོ་ཡེ་དང་དཔལ་ལོ་ཡེ་བཅས་དཔོན་གཡོག་བདུན་ཅུ་སྐོར། དེ་བསྟུན་མི་དབང་ཡབ་སྲས་དཔོན་
གཡོག་བཞི་བརྒྱ་སྐོར་ཆེད་གཉེར་བྱོན་པར། སློབ་དཔོན། མགྲོན་གཉེར། གྲྭ་ཚང་། མི་ཚན་
ཁག །དབོན་ཆོས་མཛད་སོགས་ཀྱིས་རྟ་བསུ་ཐབ་བསུ་དང་བཅས་པ་བྱས། སང་ཉིན་གསེར་
ཡིག་རྟེན་གོས་དར་སོགས་རྒྱུན་ལྡན་ལ་ཕོན་ཆེ་ཞིང་། ལྷག་ཏུ་གུ་གུ་ཤེལ། དཀར་ཡོལ། ཤེལ་
རིགས་སོགས་ངོ་མཚར་སྣ་མང་གནང་ཐོག །བང་ཕྱིན་ཆེད་རྫོང་འདུད་པ་གང་ཆེ་ཡིན་ཚུལ་
སོགས་ནང་སྦྱར་མི་སྣའི་ངག་ཐོག་ནས་བཀའ་བསྒྱུར། དེ་ཐོག་མི་དབང་ཡབ་སྲས་ཚང་མར་ཇ་
གྲལ་དང་གསོལ་སྟོན་སོ་སོར་བདག་རྐྱེན་ཡང་དག་པ་ཞུས། དགའ་ལྡན་ལྔ་མཆོད་ཉིན་དགོང་
ཇའི་ཐོག་འདུས་ཚོགས་སུ་མི་དབང་ནས་བོས་ཏེ། མཎྜལ། གྱོན་པ་ཆ་འགྲིག །སྟན་སྙེ་འབོལ།
དཀར་ཡོལ་སོགས་ཉེར་མཁོ། ཁོང་རང་ཡབ་སྲས། ལྕམ་སོགས་ཀྱི་སྙན་རྒྱན་སོགས་རྒྱན་ཆ།
གསེར། དངུལ། གོས་དར། ཇ། སྣམ་ཕྲུག །རས་ཆ་སོགས་ཀྱི་སྟེར་ཆ་ཕོན་ཆེ་བ་དང་།
འདུས་སྡེར་མང་འབྲས་ཉིན་གང་། ཚ་གྲ། གྲྭ་པ་རེར་ཇ་བར་ཁག་རེ་བཅས་པའི་སྒོ་ནས་དུས་
རིང་པོར་འཚོ་བའི་རྟེན་འབྲེལ་མཛད་ཅིང་། དེ་མཐུན་ཛ་སག་བླ་མ་འཁོར་བཅས་ནས་ཀྱང་
རྒྱའི་དངོས་པོའི་སྟེར་ཆ་བཅས་བསྙེན་བཀུར་བླ་མེད་བསྒྲུབས་པ་གནང་། གླིང་མེ་ཡང་ཤིན་ཏུ་
བཞེས་པས་རྟེན་འབྲེལ་ལེགས་པ་བྱུང་། མི་རིང་བར་མི་དབང་ལ་སྦུ་ལའི་ནང་ལྡན་གྱི་གོས་སློག་
འཇའ་ལེགས་བྱ་ཁ་ཅན། དབུ་ཞྭ་ཝ་ནག །ཆིབས་སྒ་འཁོར་ཚང་མ། སྲས་གཉིས་སོ་སོར་གོས་
498



སློག །དབུ་ཞྭ། རྟ་སྒ་འཁོར་ཆ་འགྲིག །ལྕམ་སོ་སོར་ན་བཟའ་སྣེ་ཁ་གཉིས་རེ། ཚན་གྲངས་སོ་
ལྔའི་མགོ་ཚན་དུ་གསེར་ཐུམས། དངུལ་རྟ་མིག་མ་བཅོ་ལྔ། རྒྱུ་གོས་གསུམ། གོས་རྙིང་ལེབ་
ཆེན། རྟ་སྒ་འཁོར་ལྔ་སོགས་ཀྱིས་མགོ་བྱས་པའི་གོས་དར། བྱང་སྨན། སྟོད་སྨད་ཀྱི་རས་ཆོ་
བཅས་ཚན་གྲངས་གཟབ་ཅིང་། གྲྭ་ཚང་། མི་ཚན་ཁག་གི་ཚན་གྲངས་དང་། ཞབས་ཕྱི་རྣམས་
ལ་སྟེར་ཆ། གསོལ་སྟོན་གང་རྒྱས་བཅས་ཀྱི་མཉེས་པར་བྱས། ཟླ་བ་བཅུ་གཅིག་པའི་ཚེས་ལྔ་ལ་
ནག་ཆུ་མཁན་པོ་འཇམ་དབྱངས་རྒྱ་མཚོས། གཟིམ་ཆུང་བརྟན་བཞུགས་སུ་གྲགས་པར་མཎྜལ།
དངོས་པོའི་སྟེར་ཆ། ཚོགས་ཆེན་དུ་མང་འགྱེད་དང་བཅས་པས་མཆོད། དེ་བསྟུན་སྲད་རིན་
ཆེན་རྩེའི་ལྕམ་དཔོན་གཡོག་ལ་ཡར་འཕྲད་ཅིང་། སོ་སོར་སློག་བཟང་པོ་བྱས། ཚེས་བདུན་ལ་
ཛ་སག་བླ་མའི་ཟླ་བོ་བཅས་ཉེར་གཉིས་དགེ་སློང་དུ་བསྒྲུབས། ཚེས་དགུ་ལ་ཐམ་ཁ་བླ་མ་དགེ་
ལེགས་ཆོས་རྗེའི་ཟླ་བོ་འབྱོར་པས་མཎྜལ། དངུལ་སྲང་ཆིག་སྟོང་དང་བརྒྱ་ཕྲག་གསུམ་གྱིས་མགོ་
བྱས་གོས་དར་མང་པོ་བཏེག་ཅིང་། འདུས་སྡེར་མང་འགྱེད་བཅས་ཚེ་རིང་བའི་རྟེན་འབྲེལ་
བསྒྲིགས། ཛ་སག་བླ་མ། མི་དབང་ཡབ་སྲས། ཞབས་ཕྱི་འགའ་ཞིག་བཅས་པར་སྒྲོལ་ལྗང་
དང་། འདོད་ཁམས་དབང་ཕྱུག་དམག་ཟོར་རྒྱལ་མོའི་རྗེས་གནང་། མི་དབང་ཡབ་སྲས་ལ་
ཆོས་རྒྱལ་ཕྱི་སྒྲུབ་ཀྱི་རྗེས་གནང་དང་། ཞབས་ཕྱི་སོགས་ཚང་མར་ཚེ་དབང་དགོས་ཚུལ་ཕུལ་
ནས་ཐོན་པར་བྱས་ཤིང་རྟ་ཐབ་ཀྱི་སྐྱེལ་མ་ཡང་ལེགས་པར་བྱས། ཉེར་ལྔ་ལ་མི་སྣར་འགྲོ་མི་བློ་
བཟང་སྨོན་ལམ་ནས་རིང་འཚོའི་མཎྜལ། བདོག་པའི་སྟེར་ཆ། འདུས་སྡེར་མང་འགྱེད་
བསྒྲུབས། ལོ་འདི་ནང་དུ་ས་བདེ་ཆེན་པ་བློ་བཟང་དཔལ་ལྡན། ལེགས་བཤད་གླིང་པ་བློ་
བཟང་བསམ་གཏན། བདེ་འབྱོར་བ་ཡེ་ཤེས་བཀྲ་ཤིས། བ་སོ་བ་བློ་བཟང་དཔལ་འབྱོར།
བཞད་པ་ཡེ་ཤེས་བརྩོན་འགྲུས་རྣམས་ཀྱིས་རྣམ་འགྲེལ་གྱི་ཐལ་འཕྲེང་ལེའུ་བཞིའི་རྒྱུགས། ཕུན་
ཚོགས་གླིང་པ་ངག་དབང་རྒྱ་མཚོ། ངག་དབང་དགེ་ལེགས། དཀའ་བཅུ་ནོར་བུ་ཆོས་འཕེལ་
གསུམ་གྱིས་དབུ་མ་རྩ་འགྲེལ་དང་། རབ་འབྱམས་པ་ངག་དབང་ལེགས་བཤད་ཀྱིས་ལམ་རིམ་
ཆུང་བ་དང་ལམ་རིམ་མྱུར་ལམ། དབེན་དགོན་པ་བློ་བཟང་རྒྱལ་མཚན་གྱིས་བདེ་མཆོག་རྩ་
རྒྱུད། བློ་བཟང་ཤེས་རབ་ཀྱིས་བདེ་མཆོག་འདོད་འཇོ་དང་། གསང་འདུས་རྫོགས་རིམ། བློ་
བཟང་བསྟན་འཛིན་གྱིས་ལམ་རིམ་ཆུང་བ། བློ་བཟང་འཕྲིན་ལས་ཀྱིས་ལམ་རིམ་མྱུར་ལམ་དང་
བདེ་མཆོག་བསྐྱེད་རིམ། ལྷ་རྩེ་འོག་མིན་གླིང་པ་བློ་བཟང་དཔལ་ལྡན་གྱིས་ལམ་རིམ་བདེ་ལམ།
499



བྱང་པ་བསམ་གྲུབ་དགའ་ལྡན་པ་ལྷ་དབང་གིས་བྱམས་ཆོས་སྡེ་ལྔ། འབྲོང་རྩེ་བ་ཡེ་ཤེས་བཟང་
པོ། དམ་ཆོས་ཆོས་འཕེལ། ཡེ་ཤེས་ཆོས་དཔལ། བློ་བཟང་ཡོན་ཏན་རྣམས་ཀྱིས་མཁས་གྲུབ་
རྗེས་མཛད་པའི་དུས་ཀྱི་འཁོར་ལོའི་ཆོ་ག །གསེར་མདོག་ཅན་པ་ཤཱཀྱ་བཀྲ་ཤིས་ཀྱིས་བྱམས་ཆོས་
སྡེ་ལྔ་སོགས་ཀྱི་རྒྱུགས་སོ་སོ་ནས་བྱུང་བར་སྟེར་ཆ་བགྱིས། ཟླ་བ་བཅུ་གཉིས་པའི་མགོར་རྒྱལ་
ཆེན་རྩེ་པ་ཆོས་རྗེ་དཔལ་འབྱོར་ཡར་འཕེལ་གྱིས་གཟིམ་ཆུང་དུ་མཎྜལ། བདོག་པ། ཚོགས་ཆེན་
དུ་མང་འགྱེད་བཅས་པས་ཚེའི་རྟེན་འབྲེལ་མཛད། ལོ་འདི་ནང་དུ་གཙང་རོང་གི་དགོན་སྡེ་ཆེ་
གྲས་རིས་མེད་མང་པོར་བཀའ་བསྟན་བཅོས་ཆོས་སྐྱོང་བསྲུང་མར་བསྐང་བཤགས་སོགས་ཟླ་བ་
གཉིས་གསུམ་ལས་མི་ཉུང་བའི་ཞབས་ཏོག་སྐུ་ཡོན། ཆོས་གྲྭ་འདིར་ཚོ་བསྡུས་བརྒྱ་ཕྲག་བརྒལ་
བས་དཀའ་བསྟན་སོགས་ཆོས་དོན་ཟླ་བ་མང་བ། རི་ཁྲོད་ཀྱི་སྡེ་རྣམས་སུ་ཡང་ཟླ་ཆོས་མང་པོས་
བསྙེན་བཀུར་བླ་ན་མ་མཆིས་པ་བསྒྲུབས། ཆོས་གྲྭ་འདིས་མཚོན་པའི་ཕོགས་ཇ་ཚུལ་ཕྱག་འགྱེད་
འཆར་ཅན་རྣམས་ཀྱང་སྔར་བཞིན་བསམ་པ་རྣམ་པར་དག་པའི་སྒོ་ནས་བགྱིས། ཉེར་གཉིས་
ནས་དུས་གཏོར་ཚུགས་ཤིང་། མཆོད་གཏོར་དམ་རྫས་སྤྱན་གཟིགས་དགེ་འདུན་ལ་ཞབས་ཏོག་
སོགས་ཀྱིས་མཉེས་པར་བྱས། བཀྲ་ཤིས་མཐོང་སྨོན་པས་ཀྱང་ཞབས་ཏོག་སྔར་བཞིན་གཟབ།
འདི་ལོ་ཁལ་ཁའི་མང་འགྱེད་ཕོན་ཆེ་ངེས་ཐོག །མི་དབང་ནས་ཀྱང་མང་སྐོལ་ཅི་མང་། གཞན་
མ་བོད་འབྲོག །རྒྱ་སོག་སེར་སྐྱ་རིས་སུ་མ་ཕྱེ་བ་མཐའ་དག་ནས་ཀྱང་མང་ཇའི་རྙེད་བཀུར་ཞུ་མི་
བཅས་མང་ཇ་ཐོབས་《 ཐོབ་》ཚད་ཀྱིས་ཟླ་བ་མང་པོར་སྦྲེལ་མར་བྱུང་བར། དགེ་འདུན་རྣམས་
འཆད་རྩོད་ཀྱི་མཛད་པ་ལ་ལོངས་སྤྱོད་ཀྱི་དགྲས་འཇིག་ལ་ཉེ་དོགས། དེར་དམིགས་སུ་ཆོས་ཐོག་
གང་ཡོད་ཀྱི་སྐུ་རིམ་འཚོགས་སྐབས་སུ་སྒྲོལ་མ་ཚར་རེ་འཚག་མེད་འཕར་གྱི་རྒྱུན། གསང་སྔགས་
རྒྱལ་བ་གྲྭ་ཚང་ནས་གྲྭ་པ་བརྒྱད་ཀྱིས་ཆོས་རར་ཆ་གསུམ་རྒྱུན་འཛུགས་འཆག་མེད་བཙུགས།
ཐུན་མོང་ཞེས་པ་ལྕགས་ཕོ་ཁྱི་ལོའི་རང་ཞལ་གསར་ཚེས་ཀྱི་སྔ་དྲོ་ཉི་འོད་དུ་བླ་མ་ཡི་དམ་འདོད་
ཁམས་དབང་མོ་འཁོར་དང་བཅས་པར་མཆོད་སྤྲིན་རྒྱ་མཚོ་འབུལ་བ་དང་བསྟུན། གདན་ས་
དང་། མི་དབང་ནས་འཚམས་འདྲིར་མགྲོན་གཉེར་ཆེད་རྫོང་དང་། གཞན་མ་ལོ་གསར་འབུལ་
རྒྱུན་ཚང་མ། སྐུ་སྐྱེ། ལྷ་བཙུན། དབོན་ཆོས་མཛད། བྱང་བ་རྒྱལ་ཁག་གི་བར་ཕྱིན་པ་དང་།
སྦྱིན་བདག་སོགས་མགྲོན་བརྒྱ་ཕྲག་བདུན་ལ་ཉེ་བར་འཕྲད་ཅིང་ཚོགས་སྟོན་སྔར་ལས་མི་ཞན་པ་
བྱས། ཚེས་གཉིས་ནས་སྤྱི་སྐྱུར་དང་། ལྔ་ནས་མཉན་ཡོད་མཆོད་པའི་དུས་ཆེན་དང་བསྟུན་
500



མཆོད་སྤྲིན་སྤྲོས་ཤིང་སྨོན་ལམ་ཚུགས། དེ་ཉིན་འདར་དར་རྒྱས་གླིང་པ་དགོན་མ་ལག་བཅས་བླ་
སྤྱི་ནས་གཟིམ་ཆུང་མཎྜལ། སྤྱི་སྒེར་ནས་བདོག་པ། འདུས་སྡེར་བསྙེན་བཀུར་བཅས་རིང་
འཚོའི་རྟེན་འབྲེལ་བྱས་པར་སློག་དང་མང་འགྱེད་བསྒྲུབས། ཚེས་བརྒྱད་ལ་པད་ལི་བཀྲ་ཤིས་ཚེ་
རིང་གི་བང་ཕྱིན་པ་དྷ་ལའི་ཤི་རལ་ཐུ་འཁོར་བཅས་ལ་ཐོན་ཆས་དང་བསྟུན། དཔལ་རྡོ་རྗེ་
འཇིགས་བྱེད་དཔའ་བོ་གཅིག་པ་ཞལ་གཅིག་ཕྱག་གཉིས་པའི་རྗེས་གནང་དགོས་ཚུལ་བསྟབས་
ནས། ཚེས་བཅུ་བཞི་ལ་མ་ཎི་བས་བསྐུལ་ངོར་ཕྱོགས་ཀུན་ནས་སྨོན་ལམ་སྐོར་བར་འདུས་པ་ཇི་
སྙེད་མཆིས་པར་རྒྱང་འཕྲད་ཀྱི་འདོད་པ་སྦྱར། སང་ཉིན་ནས་སྨོན་ལམ་སྐབས་དགེ་འདུན་ལ་
ཞབས་ཏོག་ཞུ་མི་སོགས་མང་པོར་ངོས་འཕྲད་ཀྱི་འདོད་པ་བསྒྲུབས། ཟླ་བ་གཉིས་པའི་ཚེས་ལྔ་
ནས་རིམ་པར་བརྒྱ་དཔོན་སོགས་བརྒྱ་ཕྲག །ནི་པ་ལ་སོགས་བརྒྱ་དང་བཞི་བཅུ་སྐོར། སྲིད་
རྒྱུད་བླ་གྲྭ་དང་། གཞི་གནས་པ་གཞིས་བྱེས་ཐུན་མོང་ནས་རིང་འཚོའི་མཎྜལ། དངོས་འབུལ།
གཞན་ཡང་སེར་སྐྱའི་ཚོགས་མང་པོར་འདོད་པ་བསྒྲུབས་ཤིང་། དགོན་སྡེ་གཉིས་ལ་མང་ཇ་
འགྱེད་བསྔོ་རྟེན་རྣམ་གཞག་དང་སོ་སོར་སློག་མི་དམན་པ་བསྟར། ཉེར་ལྔ་ལ་གུ་གེ་ཆོས་རྒྱལ་
ཡབ་ཡུམ་སྲས་བཅས། མཚོ་སྔོན་ནས་དབེན་ཆུང་བནྡེ་ཐའི་ཇི་དཔོན་ཁག་མང་པོའི་མི་སྣ་བཅས་
མང་པོར་མཇལ། ཡིད་སྲུབས་ཟླ་བའི་ཚེས་བཅོ་ལྔའི་ཉིན་ཟླ་བ་བྱ་སྤྱིའི་འགྲུབ་སྦྱོར་ཐོག །གུ་གེ་
ཆོས་རྒྱལ་གྱི་ལྕམ་ཚེ་རིང་བུ་ཁྲིད་ཀྱིས་གཟིམ་ཆུང་དུ། རྒྱལ་བསྟན་སྤྱི་དང་ཁྱད་པར་རྗེ་རིན་པོ་
ཆེའི་བསྟན་པ་འཛིན་སྐྱོང་སྤེལ་ཞིང་ཕ་མར་གྱུར་པའི་འགྲོ་བ་འདྲེན་པའི་ཕྱིར་དུས་རིང་བོར་འཚོ་
བའི་མཎྜལ། རྟེན་ཅིང་འབྲེལ་འབྱུང་གསེར་གཡུ་མུ་ཏིག་གི་འགན་ལེབ་སྤུས་ལེགས་རིན་ཐང་
དངུལ་སྲང་བདུན་བརྒྱ་སྐོར་རི་བས་མཚོན། ཤལ་པ་དཀར་དམར་སོགས་བདོག་པ་རྒྱ་ཆེ་བཏེག་
པ་དང་། རིང་འཚོའི་མང་ཇའི་ཚོགས་དུང་འབུད་པ་སྒོ་འགྲིག་པ་བཅས་རྟེན་འབྲེལ་ཕུན་སུམ་
ཚོགས་པ་བྱུང་གསུང་ཁོང་རྣམས་མཉེས་པར་མཛད། དེ་ནས་གཙང་མདའ་དཔོན་གཉིས།
དྷའི་ཆིང་ཁོ་ཤོར་ཆི། མེར་རྒན་ཆོས་རྗེ། ནོ་མིན་ཁང་། དར་རྒན་ཐའི་ཇི་སོགས་ཀྱི་བང་ཕྱིན་
པ་སོགས་མང་པོར་རིམ་གྱིས་འཕྲད་ཅིང་བང་ཕྱིན་སོ་སོར་ཡང་འཚམས་ལན་སོགས་ཀྱིས་ཐོན་
པར་བྱས། ས་ག་ཟླ་བའི་ཚེས་གསུམ་ལ་དབང་ཚེ་བརྟན་རྒྱལ་གཤེགས་པའི་བསྔོ་རྟེན་མང་བ་
སྐྱེལ་མི་དར་རྒན་ཇའི་སང་འཁོར་བཅས་འབྱོར་པར་དགེ་ཚོགས་རྣམས་བླ་མེད་རྫོགས་བའི་བྱང་
ཆུབ་ཐོབ་པའི་རྒྱུར་འགྱུར་བའི་བསྔོ་སྨོན་ཡང་དག་པ་བྱས། ཚེས་བཅུ་གཅིག་ལ་གུ་གེ་ཆོས་རྒྱལ་
501



འཁོར་བཅས། གཞན་མ་ཁ་ཤས་བཅས་ལ་སྣར་ཐང་བརྒྱ་རྩའི་ནང་གི་སྒྲོལ་དཀར་གྱི་རྗེས་གནང་
དགོས་ཚུལ་ཕུལ། སང་ཉིན་གོང་མ་ཆེན་པོར་སྐུའི་འཚམས་ཞུར་སྐུ་གཉེར་ཆེན་མོ་ཡེ་ཤེས་འཕྲིན་
ལས་འཁོར་བཅས་དང་། གོང་མ་ཆེན་པོ་ནས་ཡོན་ཏན་ཆེ་བའི་བླ་མ་འགའ་རྫོང་ལུགས་དགོས་
ཕེབས་པ་བཞིན། འདི་ཁའི་གྲྭ་པ་མདོ་སྔགས་རབ་འབྱམས་པ་ཡེ་ཤེས་དཔལ་འབྱོར་དང་། རྒྱ་
སྔགས་རམ་པ་ཡེ་ཤེས་རྒྱལ་མཚན་འཁོར་བཅས་ལ་ཐོན་ཆས་དང་བསྟུན་ཁ་འཐོར་མང་པོར་
འཕྲད། ་སང་ཉིན་ཆོས་རྒྱལ་ཡུམ་སྲས། མི་སྣ། རྒྱུར་འགྲོའི་བླ་མ། སོག་རིགས་ཀྱི་བང་ཕྱིན་པ་
སོགས་བརྒྱ་ལྷག་པར་ཚེ་དཔག་མེད་ཀྱི་རྗེས་གནང་དགོས་ཚུལ་བྱས། ཚེས་བཅོ་ལྔ་ལ་འདིས་
མཚོན་པའི་སྣར་ཐང་ཁྲོ་ཕུ་སོགས་ཀྱི་རྟེན་གསུམ་གྲགས་ཆེའི་རིགས་ལ་སྣ་ལྔའི་མཆོད་པ། སྙན་
ཤལ། དགེ་འདུན་རྣམས་ལ་མང་འགྱེད་བཅས་པས་བསྟི་སྟང་ཡང་དག་སྔར་བཞིན་བསྒྲུབས།
དེ་ཉིན་དབུས་སྤོས་དཀར་རི་ཁྲོད་ཀྱི་བླ་མ། སེར་འབྲས་དགེ་སོགས་དབུས་ཕྱོགས་ནས་རབ་
བསྙེན་དོན་གཉེར་གྱིས་བྱོན་པ། ཐར་པ་བ་གྲྭ་སྤྱི་བཅས་ཉིས་བརྒྱ་ལྷག་པར་འཕྲད་པའི་ཐུགས་
བཞེད་བསྐངས། ཉི་ཤུ་ལ་འཕན་ཡུལ་བསམ་གཏན་རི་ཁྲོད་ཁག་ལོ་གཉིས་དང་། ཐང་སག་
དགའ་ལྡན་ཆོས་འཁོར་བ་དབུ་མཛད་སོགས་ཀྱིས་མཎྜལ། བདོག་པ་བཏེག་སྟེ་ཚེའི་རྟེན་འབྲེལ་
མཛད། དེ་ཞོར་ཕྱོགས་འདུས་ཕྱེད་ཉིས་བརྒྱར་རེག་པའི་འདོད་པ་བསྐངས། ཉེར་བརྒྱུད་ལ་མི་
དབང་གི་སྲས་ཛ་སག་ཐའི་ཇི་སྟོད་ལ་ཕེབས་ཞོར་མཎྜལ། དངོས་པོའི་སྟེར་ཆ། མང་འགྱེད་
བཅས་པའི་རིང་འཚོའི་རྟེན་འབྲེལ་བསྒྲིགས། ཁོང་རྣམས་ ལ་ སློག་ སོགས་ ཐོན་པར་བྱས།
གཟུགས་གཞི་མ་བདེ་བར་བརྟེན་རེ་ཞིག་རབ་བྱུང་བསྙེན་རྫོགས་ཀྱི་སྡོམ་པ་སྟེར་ཐུབ་པ་ཞིག་མ་
བྱུང་ཡང་། ཁམས་སོག་དབུས་པ་སོགས་ཐག་རིང་པོ་ནས་ཆེད་གཉེར་བྱོན་པ་རྣམས་ཀྱིས་ཟླ་བ་
མང་པོ་སྦྲེལ་ནས་བསྒུགས་ཤིང་། མཆོད་ཁང་ཆེན་མོའི་མདུན་ཐད་ནས་བླ་བྲང་དུ་ཞལ་ཕྱོགས་
ཏེ་མཎྜལ། གསོལ་འདེབས་སོགས་ཉིན་རེ་བཞིན་མཛད་པ་སེམས་ཀྱིས་མ་བཟོད་པར། ཁམས་
སོག །དབུས་གཙང་། མངའ་རིས། འདི་ཁའི་གྲྭ་གསར་བུ་བཅས་བརྒྱ་ཕྲག་གཅིག་དང་གྱ་
གཉིས་དགེ་བསྙེན་ནས་དགེ་ཚུལ་གྱི་སྡོམ་པའི་བར་ལ་བཀོད། ། ཟླ་བ་ལྔ་པའི་ཚེས་གཅིག་ལ་
ཕྱོགས་འདུས་སུམ་ཅུ་ལ་དགེ་སློང་གི་དངོས་པོ་སྦྱིན། དེ་ནས་ཚེས་བཅུ་གསུམ་བར་ལ་དཔལ་
འཁོར་ཆོས་སྡེའི་མཁན་པོས་དབུས་སྟོད་སྨད་བར་གསུམ་ནས་དོན་གཉེར་ཅན་བརྒྱ་ཕྲག་གཅིག་
དང་ཉེར་དགུ་ཚངས་སྤྱོད་ཀྱི་དཔལ་ལ་བཀོད། སྨོན་ལམ་ཆེན་མོ་ཡང་སྔར་བཞིན་ཚུགས་ནས་
502



དཀོན་མཆོག་ལ་མཆོད་འབུལ། ཚེས་བཅུ་བདུན་ལ་སྤྲང་པོར་ཟས་གོས་སོགས་ཀྱི་སྟེར་ཆ་སྔར་
བཞིན་བྱས། ཉེར་གཅིག་ལ་འགར་ཐག་ནས་ཡབ་རྗེ་བསོད་ནམས་དར་རྒྱས་ཀྱི་འཚམས་འདྲི་
འགར་བ་རྒྱལ་པོ་འབྱོར་བ་དང་བསྟུན། གསེར་མདོག་ཅན་མཁན་སློབ། སྐྱིད་ཚལ་མཁན་སྤྱི།
ལྷ་ས་མི་དཔོན་ཁྱུང་རྩེ་རམ་པ་ནས་སོགས་སེར་སྐྱའི་ཚོགས་རབ་ཏུ་མང་བར་ཐུགས་བཞེད་
བསྒྲུབས་ཤིང་། ཆོས་སྡེ་གཉིས་ལ་མང་འགྱེད་དང་གཞན་མ་བབས་བསྟུན་གྱི་སློག་ཆ་བྱས། དེ་
སྐབས་གོང་ས་ཐམས་ཅད་མཁྱེན་པ་ཆེན་པོ་ནས་མདོ་ཕྱོགས་ཀྱི་གསན་སྦྱོང་མཐར་ཕྱིན་པའི་ཚུལ་
བཞེས་གནང་བར། དབུས་གཙང་སྤྱི་ཁྱབ་ནས་ལེགས་འབུལ་དང་བསྟུན་འདི་ནས་ཀྱང་སྐུའི་
འཚམས་ཞུ་ཞབས་བརྟན་རྟེན་འབྱུང་ན་བཟའ་སྐོར། གསེར་དངུལ། གོས་དར་སོགས་ཀྱི་ཚན་
གྲངས། ལྷ་སྡེ་མི་སྡེའི་ལེགས་འབུལ་བཅས་རྩེ་ཇ་འདྲེན་པ་དང་མཉམ་རྫོང་བྱས། ཉེར་བརྒྱད་
ལ་ཆིང་དབང་དྷའི་ཆིང་ཁོ་ཤོར་ཆིའི་འཚམས་འདྲི་དང་། ཁོང་རང་བསྟེན་ཞལ་གྱི་ཕྱག་མཆོད་
རྟེན་དུ་རྒྱལ་བ་འོད་དཔག་མེད་ཀྱི་སྣང་བརྙན་ཁྲི་རྒྱབ་དང་བཅས་པ། དངུལ་སྲང་ཆིག་སྟོང་
ལས་གྲུབ་པའི་མཆོད་རྟེན་གཉིས་གསར་བཞེངས་མཛད་རྒྱུའི་དངུལ་དགོས་ཆ་སྐྱེལ་བར་དར་
ཁན་ཆོས་རྗེ་འབྱོར། ཁོང་ལ་ཡང་མགོན་པོ་བར་གཅོད་ཀུན་སེལ་གྱི་རྗེས་གནང་དགོས་པའི་
འདོད་པ་བསྐངས། ཚོགས་ཆེན་དུ་བསྙེན་བཀུར་ཞུ་མི་མང་བས་ཐུག་ཁྲོ་ཆེ་བ་གོག་པོར་སོང་
གཤིས། གསེར་དངུལ་ཕོན་ཆེ་ཁྲོ་ཟངས་སོགས་མཁར་རྒྱའི་ཁལ་སུམ་བརྒྱ་བཅུ་བདུན་ལས་
ལུགས་སུ་བླུག་པ་ཚར་གཉིས་ཙམ་གནད་འགྲོ་མ་བྱུང་བར། སླར་ཡང་བླུག་པའི་ཞལ་བྱང་དུ།
༈ སཱསྟི། བཀྲ་ཤིས་དགེ་མཚན་བཅུ་ལྡན་ལྷུན་པོའི་སྤོར། །བསླབ་གསུམ་རྣམ་དག་དགེ་འདུན་
འདུས་པའི་སྡེ། །མཉེས་བྱེད་དྲི་བྲལ་བདུད་རྩི་རྒྱ་མཚོའི་སྣོད། །རིན་ཆེན་ལས་གྲུབ་ཟབ་ཡངས་
དད་པས་བསྒྲུབས། །མཐའ་ཡས་འགྲོ་ལ་ཕན་བདེ་འབྱུང་བའི་གནས། །ཁམས་གསུམ་ཆོས་ཀྱི་
རྒྱལ་པོའི་ལུང་རྟོགས་བསྟན། ། བློ་གསལ་མཁས་མང་འདུས་པའི་ཚོགས་རྣམས་ཀྱིས། །རྩེ་
གཅིག་ཉམས་ལེན་ཕྱོགས་བརྒྱར་སྤེལ་བར་ཤོག །འདིས་མཚོན་སྲིད་ཞིའི་རྣམ་དཀར་སྨན་ལྗོན་
གྱིས། །སྐྱེ་རྒུའི་ཉོན་མོངས་ཟུག་རྔུ་རབ་བཅིལ་ནས། །རྙེད་དཀའ་དལ་འབྱོར་རྟེན་ནས་རྟེན་
བརྒྱུད་དེ། །རིང་མིན་རྣམ་མཁྱེན་གོ་འཕང་བགྲོད་ཕྱིར་བསྔོ། །རྨད་བྱུང་བཀོད་མཛེས་རིན་
ཆེན་ཡོལ་གོ་འདི། །ལེགས་ཉེས་ཆོས་བཞིན་སྤྱོད་མཛད་ཆོས་ཀྱི་རྒྱལ། །མཐུ་ལྡན་སྒྲོལ་གྱིས་སྲོག་
བདག་དམར་པོ་ལ། །བཅོལ་ལོ་གཏད་དོ་མ་གཡེལ་གཉེར་མཛོད་ཅིག །ཅེས་བཀོད་དེ་ཟླ་བ་
503



དྲུག་པའི་ཚེས་བརྒྱད་དུས་བཟང་དང་བསྟུན་འདུས་པ་རྒྱ་མཚོར་ཕུལ་ཏེ། གྲོ་ཚ་མང་ཇའི་ཞལ་
དྲོ་བཅས་པས་བླ་མར་བྱས། ཚེས་བཅོ་ལྔ་ནས་བཟུངས་དབྱར་གནས་ཀྱང་སྔར་ལྟར་ཚུགས་
ཤིང་། རྩེད་གདོང་གྲྭ་སྤྱི་དང་གཞན་མ་ཁ་འཐོར་བཅས་བརྒྱ་ཕྲག་ལྷག་པའི་འདོད་པ་བསྐངས།
གོང་ས་རིན་པོ་ཆེའི་ཡོངས་འཛིན་པ་དགའ་ལྡན་ཁྲི་རིན་པོ་ཆེ་དཔལ་ལྡན་གྲགས་པ་སྐུ་ཞི་བའི་
དབྱིངས་སུ་ཐིམ་པའི་བསྔོ་རྟེན་འབྱོར་པས། ས་ལམ་གྱི་བར་ཆད་ཞི་ཞིང་དགོངས་པ་ཆོས་
དབྱིངས་སུ་རྫོགས་པའི་བསྔོ་སྨོན་གྱི་རྒྱས་འདེབས་བྱས། ཟླ་བ་བདུན་པའི་ཚེས་གཅིག་ལ་གཞིས་
རྩེ་རྫོང་དཔོན་སོགས་སེར་སྐྱ་མང་པོར་འཕྲད། ཚེས་བཅུ་དྲུག་ལ་དགའ་ལྡན་རབ་རྒྱས་བླ་མ་
ཞལ་སྔ་ནས་དོན་གྲུབ་རྒྱ་མཚོས་མཎྜལ། དངོས་པོའི་སྟེར་ཆ། དགེ་འདུན་ལ་མང་འགྱེད་བཅས་
བསྒྲུབས་ནས་ཚེ་རིང་བའི་རྟེན་འབྲེལ་བསྒྲིགས། འགར་ཐག་ནས་གོང་ས་ཐམས་ཅད་མཁྱེན་པ་
ཅུང་ཞིག་སྐུ་མི་དྭངས་བའི་ཚུལ་བཞེས་སྐོར་ལ་བརྟག་པ་དགོས་ཚུལ་གྱི་བཀའ་ཐོ་རྟེན་སྦྲགས་སྩལ་
ཕེབས་བཞིན་མཆོག་གསུམ་ལ་གསོལ་བ་བཏབ་པ་ནས་ཞབས་བརྟན་བསྒྲུབ་ལུགས་བཅས་བཀའ་
ལན་འཕྲལ་འབུལ་ཞུས། ཆོས་གྲྭ་འདིས་མཚོན་པའི་དགོན་ཆེ་གྲས་མང་པོར་ཞབས་བརྟན་སྐུ་
རིམ་གྱི་མང་སྐོལ་ཡང་འཕྲལ་དུ་བཏང་། ཚེས་བཅོ་བརྒྱད་ལ་ལོ་ཙཱ་བ་རིན་ཆེན་བཟང་པོའི་
གདན་ས་གུ་གེ་མཐོ་ལྡིང་འཛིན་སྐྱོང་བྱས་པར་མཁན་པོ་དགའ་ལྡན་རབ་རྒྱས་བླ་མ་རྗེ་ཞལ་སྔ་
ནས་དོན་གྲུབ་རྒྱ་མཚོ་བསྐོ་བཞག་གི་ཐོན་ཆས་དང་བསྟུན་སྐྱེ་བོ་མང་པོར་འཕྲད། ཉེར་བརྒྱད་
ལ་འགར་ཐག་ནས་གོང་ས་རིན་པོ་ཆེའི་མགྲོན་གཉེར་དཀོན་མཆོག་དང་སྦི་ཆའི་ཆི་གཉིས་འབྱོར་
བར་རིང་འཚོར་དངུལ་གྱི་མཎྜལ། སྟན སྙེ་འབོལ། བེར་ལེགས་པ། གསེར། ཇ་འཁོར་དྲུག་
བཅོ་ལྔ། གོས་དར་བཟང་པོ་མང་བ། འདུས་སྡེར་མང་འགྱེད། དེ་ཐོག་རྗེ་བཙུན་བླ་མ་ཙོང་ཁ་
པ་ཆེན་པོར་གསོལ་འདེབས་ཀྱི་བཀའ་རྩོམ་ཚིགས་བཅད་ཚོགས་སུ་འཛུགས་དགོས་ལུགས་བཅས་
སྩལ། དེ་མཐུན་ཆེ་ཆེན་དབང་གི་བླ་མ་སྲིད་པ་ཆོས་རྗེ་ཞལ་སྔ་ནས་ཡེ་ཤེས་བསྟན་འཛིན་འབྱོར་
པར་ཇ་གྲལ་བྱས། ཟླ་བ་བརྒྱད་པའི་ཚེས་གསུམ་ལ་མགྲོན་གཉེར་ནས་སྒེར་གྱི་སྟེར་ཆ་དང་
བསྟུན་སེར་སྐྱ་མང་པོར་འཕྲད་འདོད་ཀྱི་འདོད་པ་བསྐངས། ཚེས་བདུན་ལ་མགྲོན་གཉེར་
གཉིས་འཁོར་བཅས་ལ་ཐོན་ཆས་གཟབ་པ་དང་བཅས་ཚེ་དབང་དགོས་ཚུལ་བསྐུར། བཅུ་ལ་
འབྲས་སྤུངས་ནས་བཙན་པོ་ནོ་མིན་ཁང་ཆེད་ཀྱིས་བྱོན་ནས་རིང་འཚོའི་མཎྜལ། བདོག་པ་གྱ་
ནོམ་བསྟར་ཞིང་། སང་ཉིན་ཆེ་ཆེན་དབང་གི་བླ་མ་ཡེ་ཤེས་བསྟན་འཛིན་གྱིས་གཟིམ་ཆུང་དུ་
504



མཎྜལ། གྱོན་པ་ཆ་ཚང་། སྟན་དང་སྙེ་འབོལ། དཀར་ཡོལ་སྟེགས་བཅས། སྤྱི་བླུགས།
བཟེད་ཞལ། སྐུ་གསུང་ཐུགས་ཀྱི་རྟེན། དངུལ། གོས་དར། ཇ། རྟ། དྲེའུ། རྔ་མོ། མཛོ་
སོགས་བདོག་པ་བཟང་པོ་མཛད། དགེ་འདུན་ལ་ཡང་མང་འགྱེད་ཀྱི་བསྟི་སྟང་བསྒྲུབས། ཚེས་
བཅོ་ལྔ་ལ་མངའ་རིས་ཁུལ་རིས་མེད་ཀྱི་དགོན་སྡེ་རྣམས་སུ་མང་ཇ་བཅུ་རེ། ཕྱག་འགྱེད་གྲྭ་པ་
རེར་སྨན་ཁ་དོ་རེའི་རྩིས་ཁ་བཏགས། གོས་ཆེན་ཕོན་ཆེ་བ། བསྔོ་རྟེན་རྣམ་གཞག་བཅས་པས་
བསྙེན་བཀུར་ཡང་དག་པ་ཞུ་བར་རྫོང་སྟེ་བྱས། ཚེས་བཅུ་བདུན་ལ་བཙན་པོ་ནོ་མིན་ཁང་ལ་ཚ་
ཁོ་དཔོན་པོ་ངག་དབང་གྲགས་པར་གནང་བའི་འཁྲུལ་འཁོར་རྣམ་བཤད་ཀྱི་ཡིག་ཆུང་དང་།
ཡང་ཆུང་གི་ལུང་བཀླགས། ཕྱི་ཉིན་ཁོང་འཁོར་བཅས་ལ་རྗེ་རིན་པོ་ཆེ་ལ་བརྟེན་པའི་བླ་མའི་
རྣལ་འབྱོར་དང་། རྗེ་བཙུན་རྣམ་པར་རྒྱལ་མའི་རྗེས་གནང་སོགས་འདོད་ཆོས་དང་ཟང་ཟིང་
གིས་མཉེས་པར་བསྒྲུབས། ཁོང་མདོ་སྨད་ཕྱོགས་སུ་འབྱོན་རྒྱུ་ཡིན་འདུག་པར་བསྟན་པ་དང་
སེམས་ཅན་ལ་ཕན་ཐོགས་ཐུགས་བསམ་རྣམ་དག་དགོས་ལུགས་མོལ། ཉེར་གཅིག་ལ་ཆེ་ཆེན་
དབང་གི་བླ་མ་འཁོར་བཅས་ལ་ཚེ་དབང་དང་སློག་ཆ་བྱས། ཆོས་གྲྭ་འདིའི་ཟུར་བཞི་སློབ་
དཔོན། དགེ་སྐོས་བཅས་ནས་ངེད་ཀྱིས་བརྩམས་ཆོས་སྔར་འདུས་སྡེར་ལུང་འབུལ་འཕྲོ་རྣམས་
དགོས་ཚུལ་ནན་ཆེ་ཡང་ཡང་བྱུང་ཡང་། སྐབས་ཤིག་དུས་འགྱུར་དང་། འབྲུམ་དོགས་བཅད་
རྒྱའི་སྟབས་འབུལ་མ་ཐུབ་པ་རིམ་འགྱངས་སུ་སོང་། ད་ཆ་ལོ་ཚོགས་ཀྱིས་མིག་དབང་གསལ་པོ་
མེད་པས་འདུས་སྡེར་ཡང་ཡང་འབུལ་བདེ་མ་བྱུང་བ་བཅས། ད་ལམ་གཟིམ་ཆུང་དུ་འབུལ་རྩིས་
ལ་ཟུར་བཞི་ཁག་གི་སློབ་དཔོན། དགེ་སྐོས། རི་ཁྲོད་ཆེ་ཁག་གསུམ་གྱི་གནས་བླ་མ། སྲིད་པ་
ཆོས་རྗེ། གཞན་མ་འོས་རིགས་འགའ་བཅས་པར་ཉིན་རེར་ཆོས་ཐུན་རིང་བ་རེའི་ལུང་ཕུལ་བར་
འདི་ལ་ཕན་བརྩམས་ཆོས་ཧ་ལམ་གྱི་ལུང་རྒྱུན་ཕུལ་ཞིང་། བར་བར་དུ་ཕྱོགས་ཀུན་ནས་འཕྲད་
འདོད་རྣམས་ཀྱི་འདོད་པའང་བསྒྲུབས། ཉེར་དགུ་ལ་མདོ་སྨད་བ་ཆེ་ས་བ་སྐུ་སྐྱེ་བཅས་བླ་ཁག་
ཁ་ཤས་དང་། ཛ་སག་བླ་མའི་ཕྱག་མཛོད། ནག་ཆུ་བ་དཔོན་ཨ་ལག་བཀྲ་ཤིས་སོགས་ནས་མཛོ་
ཕྱེད་ཉིས་བརྒྱ་སྐོར་བཅས་རང་རང་གི་འབྱོར་ཚོགས་དང་བསྟུན་པའི་འབྱོར་པ་གྱ་ནོམ་གྱིས་
དཔངས་བསྟོད་ཅིང་། མི་ཉིས་བརྒྱ་བརྒལ་བར་ཚེ་དབང་དང་། དམིགས་བརྩེ་མའི་ལུང་བཅས་
ཀྱི་འདོད་པ་བསྐངས། མི་རིང་བར་མདོ་སྨད་རི་ཁུད་བླ་མ་དང་། བྲག་དཀར་བླ་མའི་དབོན་
པོས་རིང་འཚོའི་མཎྜལ། བདོག་པ་བཅས་བཏེག །ཟླ་བ་དགུ་པའི་ཚེས་བདུན་ལ་དབེན་ས་ཆོས་
505



ཀྱི་ཕོ་བྲང་ནས་འདུས་སྡེ་དྲུང་ཆེན་བཅས་པས། ཉི་འོད་དུ་ཚོགས་ཀྱི་འཁོར་ལོ་སྟོན་མོ་རྒྱས་པ་
བཅས་བཤམས་ཏེ། བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་ལོ་རིང་པོར་འཚོ་བའི་
མཎྜལ། རྟེན་འབྱུང་སྤྱི་སྒེར་ནས་མཛད། ཁོང་རྣམས་ལའང་འདིར་བཞུགས་རིང་ཉིན་ཇ་ཐུག་
དྲུག་རེ། རྩམ་མདའ་ཟོ་རེ། ལུག་ཁོག་སུམ་ཅུ་དྲས་རེའི་ཞབས་ཏོག་དང་། ཐོན་ཆས་སྐབས་
ཆོས་ཀྱི་རྒྱལ་པོ་ཕྱི་སྒྲུབ་ཀྱི་རྗེས་གནང་དགོས་ཚུལ་དང་། དགེ་འདུན་ཉིས་བརྒྱ་སྐོར་ལ་རེར་ཁ་
བཏགས་ཆེ་ལེགས། དངུལ་ཞོ་ཕྱེད་བརྒྱད་རེ། ཇ་ཉག་དོ་རེ། བཙུན་མ་ཕྱེད་ཉིས་བརྒྱ་སྐོར་ལ་
རེར་བཀྲས་བཏགས། དངུལ་ཞོ་གསུམ། ཇ་ཉག་རེ་བཅས་ཀྱིས་མཉེས་པར་བྱས། ཚེས་བཅུ་
བཞི་ལ་ཤངས་དགའ་ལྡན་ཆོས་འཁོར་བ་བླ་སྤྱི་གྲྭ་དམངས་སུམ་བརྒྱ་ཙམ་གྱིས་མཎྜལ། སྤྱི་སྒེར་
གྱི་སྟེར་ཆ་མཛད་ནས་ཚེའི་རྟེན་འབྲེལ་བསྒྲིགས། ཁོང་ཚོར་འདོད་ཆོས་མང་སྐོལ་གྱིས་མཉེས་
པར་བྱས། སང་ཉིན་ཏྲེ་བོ་ཆོས་རྗེའི་ཕྱག་མཛོད་སོགས་ཕྱོགས་འདུས་ཉིས་བརྒྱ་དང་བདུན་ཅུ་
དགེ་ཚུལ་དུ་བསྒྲུབས། ཚེས་བཅུ་དྲུག་ལ་གངས་ཅན་མཁན་ཟུར་དཀའ་ཆེན་སྐལ་བཟང་རྒྱ་
མཚོས་མཎྜལ། དངོས་པོའི་སྟེར་ཆ། འདུས་སྡེ་དང་རྒྱུད་གྲྭར་མང་འགྱེད་བཅས་ཚེ་རིང་བའི་
རྟེན་འབྲེལ་མཛད། དེ་སྐབས་ཕུན་ཚོགས་དབང་དང་བློ་བཟང་ཆོས་འཚོའི་འཚམས་འདྲིའི་
བང་ཕྱིན་དང་། གཞན་མ་བཅས་བརྒྱ་ཕྲག་པ་ཉེ་བར་འཕྲད། སང་ཉིན་མཚོ་ཁྲི་ཤོར་ནས།
དཔོན་པོ་དགེ་སློང་དང་། བསྟན་པ་དགེ་སློང་གཉིས་ཀྱིས་གཟིམ་ཆུང་དུ་རིང་འཚོའི་དངོས་
འབྱོར་བཏེག །དགེ་འདུན་ལ་བསྙེན་བཀུར། སང་ཉིན་དགའ་ལྡན་ཆོས་འཁོར་བ་དོན་གཅིག་
ལ་དགེ་ཚུལ་གྱི་སྡོམ་པ་བྱིན། ལྷ་བབ་དུས་ཆེན་ཉིན་འདི་ཁའི་རྟེན་དྲུང་རྣམས་སུ་སྟོང་མཆོད་
སྔར་བཞིན་བསྒྲུབས། དེ་ཉིན་ནས་བཟུངས་རེ་ཞིག་བར་རྗེ་བཙུན་བརྟན་པའི་འཁོར་ལོའི་སྒོམ་
བཟླས་ལ་སྔ་དྲོ་ཐུན་རེ་ཆག་མེད་བྱས། འདི་སྐབས་དཔལ་སྣར་ཐང་ཞེས་བཀའ་གདམས་པ་
མཁས་ཤིང་གྲུབ་པ་བརྙེས་པ་མུ་ཏིག་གི་འཕྲེང་བ་ལྟར་བསྟན་འགྲོའི་དཔལ་དུ་རིམ་བྱོན་གྱི་གདན་
ས་ཆེན་པོའི་མཁན་པོ་བྱེད་དགོས་ཚུལ་མི་དབང་ཆེན་པོ་ནས་བྱུང་ཞིང་། སྔ་གོང་ནས་ཀྱང་གྲྭ་
སློབ་ཚང་མ་དང་། དྷའི་ཆིང་བཱ་དུར་ནས་ཀྱང་ཁ་འཛིན་བྱེད་དགོས་ཚུལ་སྔ་ཕྱིར་ནན་ཆེ་བྱུང་
བར་བརྟེན། རེ་ཞིག་ཁ་འཛིན་དུ་གཉེར་པ་དང་
། རྡོ་རྗེ་སློབ་དཔོན་བསྐོས། བསྟན་པ་དང་
འགྲོ་བ་ལ་ཕན་བསམ་གྱི་སྒོ་ནས། བཅོམ་ལྡན་འདས་མགོན་པོ་ཚེ་དཔག་མེད་ལྷ་དགུའི་ས་ཆོག་
ནས་བཟུངས་རྡུལ་ཚོན་གྱི་དཀྱིལ་འཁོར་ལ་བརྟེན་པའི་སྒྲུབ་མཆོད་གསར་དུ་བཙུགས་ནས་དགེ་
506



འདུན་ལ་བསྙེན་བཀུར་རྒྱས་པ་དང༌། ཐོག་མར་བཀྲ་ཤིས་ཁ་བཏགས་རེ། རིན་ཆེན་གཉིས་
པའི་དོང་རྩེ་ཟུང་རེ་ཕུལ་ཞིང་བསྟན་པའི་མིག་རྒྱན་ལ་གང་ཕན་དང་། སྔོན་བྱོན་དམ་པ་རྣམས་
ཀྱི་ལུགས་སྲོལ་བཟང་པོ་ལ་འགྲན་པའི་བཀོད་པ་མཐིལ་ཕྱིན་པ་བྱས། ཚེས་བཅུ་དྲུག་ལ་སྟོད་
དགའ་ལྡན་ཆོས་འཁོར་བའི་བླ་མ་དང་། བར་ཁམས་པ་སོགས་བརྒྱ་ཕྲག་ཙམ་ལ་འཕྲད་འདོད་
བགྱིས། ཟླ་བ་བཅུ་པའི་ཚེས་བདུན་ལ་གཞུང་སའི་ཕྱག་མཛོད་སོགས་མང་པོར་འཕྲད་པའི་
ཐུགས་འདོད་བསྐངས། ཕྱི་ཉིན་རི་ཁྲོད་དགའ་ལྡན་བླ་སྤྱི་ནས་རིང་འཚོའི་རྟེན་འབྱུང་། འདུས་
ཚོགས་ལ་བསྙེན་བཀུར། ཁོང་རྣམས་ལ་མང་འགྱེད་སློག་ཆ་བྱས། ཚེས་བཅུ་གསུམ་ལ་མཚོ་ཁྲི་
ཤོར་རྒྱལ་མོ་ནས་ཨ་སྦོལ་དབང་སོགས་དཔོན་ཁག་འགའ་ཞིག་གི་འཚམས་འདྲི་བ་འབྱོར་པར་
འཕྲད་ཅིང་། ལན་འདེབས་བསྟར། ཚེས་བཅུ་དྲུག་འདུལ་བ་ལུགས་ཀྱི་ལོ་མགོ་ཚེས་པའི་ཉིན་
མཛོད་པ་དང་། མཚོ་བྱེད་ནམ་མཁའ་དོན་གྲུབ་གཉིས་ལ་གྲུབ་རྒྱལ་མ་ལུགས་ཀྱི་ཚེ་དབང་
དགོས་ཚུལ་བྱས། སང་ཉིན་སྤོང་རོང་རྗེ་དཔོན་གྱིས་མཎྜལ། དངོས་པོ་རྒྱ་ཆེ་བ། འདུས་སྡེར་
མང་འབྲས་ཕྱག་འགྱེད་བཅས་བསྙེན་བཀུར་མཛད། ཉེར་ལྔ་ལ་རྗེ་བདག་ཉིད་ཆེན་པོའི་དུས་
ཆེན་ལ་ལྔ་མཆོད་པས་དགེ་འདུན་ལ་ཞབས་ཏོག་སྔར་བཞིན་བསྒྲུབས་ཤིང་གླིང་མེ་ཡང་ལེགས་པ་
བྱུང་། ཟླ་བ་བཅུ་གཅིག་པའི་ཚེས་བཞི་ལ་ཐོས་བསམ་གླིང་པ་རྗེ་ཞལ་སྔ་ནས་ཚེ་བརྟན་རྒྱལ་
མཚན་དང་། སྤྱི་སོ་ཐུན་མོང་ནས་རྒྱུན་ཡོན་སྦྱར་ཏེ་གྲྭ་ཚང་དུ་བོས་ནས། གསང་སྔགས་རྒྱལ་བ་
གྲྭ་ཚང་བ་རྣམས་ཀྱིས་མགོན་པོ་ཚེ་དཔག་མེད་ཀྱི་དཀྱིལ་འཁོར་ཞལ་ཕྱེ་བའི་སྒོ་ནས་དུས་རིང་
པོར་འཚོ་བའི་རྟེན་འབྲེལ་དུ་བཀྲ་ཤིས་རྫས་བརྒྱད་ལག་ཏུ་གཏད། དགོང་ཇའི་ཐོག་ཚོགས་ཆེན་
ཡང་གདན་དྲངས་ནས། འདུས་པའི་སྡེ་དང་ལྷན་ཅིག་མཎྜལ། བླ་སྤྱི་མི་ཚན་ལས་ཚན་སོ་སོ་
ནས་ཚན་གྲངས་གཟབ་རྒྱས་བཏེག །སྟོན་མོ་ཡང་བཟང་ཞིང་། འདུས་སྡེར་ཞབས་ཏོག་ཉིན་
གང་ཚར་ཕྱག་འགྱེད་བཅས་ལེགས་པར་བསྒྲུབས། ཚེས་བདུན་ལ་ནག་ཚང་ཡོན་བདག་དཔལ་
བཟང་སོགས་ཕྱོགས་འདུས་བརྒྱ་ཕྲག་གཉིས་ལྷག་པར་འཕྲད་པའི་བྱ་བ་བྱས། ཉེར་ལྔ་ལ་གངས་
ཅན་མཁན་པོ། ངོར་མཁན་ཟུར་སོགས་སུམ་བརྒྱ་ཉེར་བར་མཇལ་ཞིང་། ནག་ཆུ་མགོ་བོ་ནོ་
ཡོན་ཁོ་ཤོར་ཆིས་རིང་འཚོའི་མཎྜལ། དངོས་སྟེར། འདུས་ཚོགས་ལ་མང་འགྱེད་ཀྱིས་བསྙེན་
བཀུར། ཁོང་འཁོར་བཅས་ལ་ཚེ་དབང་དང་ཐོན་ཆས་བསྟབས། འདི་གོང་ལ་དགའ་ལྡན་ཁྲི་
པའི་དབོན་པོ། སྔོ་ཁོག་ཞབས་དྲུང་། ཏྲེ་བོ་ཆོས་རྗེའི་ཕྱག་མཛོད་བཅས། བོད་སོག་ཁམས་
507



སོགས་ཕྱོགས་མཐའ་དག་ནས་བསྙེན་པར་རྫོགས་པའི་དངོས་པོ་དོན་དུ་གཉེར་བ་བརྒྱ་ཕྲག་
གཉིས་དང་བརྒྱད་ཅུའི་དགོངས་པ་རྫོགས་པར་བྱས། འདི་ཁའི་གྲྭ་པ་གཏིང་སྐྱེས་པ་བློ་བཟང་
དཔལ་འབྱོར་གྱིས་སེ་ར་རྗེ་བཙུན་པའི་ཕར་ཕྱིན་གྱི་ཐལ་འཕྲེང་། དབུ་མའི་སྤྱི་དོན། བཞད་པ་
བསྟན་འཛིན་རིན་ཆེན་གྱིས་རྣམ་བཤད་ཐར་ལམ་གསལ་བྱེད་རྩ་འབྲུ་སྤེལ་མ། འདར་པ་བློ་
བཟང་དཔལ་ལྡན་གྱིས་རྣམ་འགྲེལ་ལེའུ་བཞིའི་ཐལ་འཕྲེང་། དབེན་དགོན་པ་བློ་བཟང་བཀྲ་
ཤིས་ཀྱིས་བདེ་མཆོག་རྩ་རྒྱུད། འབྲོང་རྩེ་ཆོས་སྡེ་བ་བསྟན་པ་ཡར་འཕེལ་གྱིས་དུས་འཁོར་གྱི་ཆོ་
ག །འོན་ཆོས་སྡིངས་པ་དགེ་སློང་གྲགས་པ་དཔལ་ལྡན་གྱིས་ལམ་རིམ་ཆེན་མོ། སྤྱོད་འཇུག །
བཟང་ལྡན་ཆོས་སྡེ་བ་བྱམས་པ་བཀྲ་ཤིས་ཀྱིས་བྱམས་ཆོས་སྡེ་ལྔའི་རྒྱུགས་བྱུང་བར་སྟེར་ཆས་ཡིད་
མགུ་བར་བྱས། ལོ་འདི་ནང་དུ་ཆོས་གྲྭ་ཆེན་པོ་འདིས་མཚོན་པའི་གཙང་རོང་གི་དགོན་སྡེ་ཆེ་ཕྲ་
རི་ཁྲོད་དང་བཅས་པ་རྣམས་སུ་མང་འགྱེད་ལོ་ལོ་གཏོང་རྒྱུན་རྣམས་ཉམས་ཆག་མེད་པ་དང་།
ཁྱད་པར་ཆོས་གྲྭ་འདི་བཅས་གཙང་རོང་གི་རིས་མེད་ཀྱི་དགོན་སྡེ་ཆེ་རིགས་གྲ་གཙང་བ་མང་
རབ་ལ། རྒྱལ་བའི་བསྟན་པ། དེ་འཛིན་གྱི་སྐྱེས་བུ། ཕ་མར་གྱུར་པའི་འགྲོ་བ་མཐའ་དག་ལ་
གེགས་ཆགས་ཀྱི་མཚན་མ་ཞི་ཕྱིར། རྒྱལ་བའི་བཀའ་འགྱུར་རོ་ཅོག་དང་། བཀའ་ཁོལ་བུར་
ཕྱུང་བ། བསྟན་བཅོས་སོགས་དུ་མ་གསུང་སྒྲོགས། རྒྱུད་སྡེའི་སྒྲུབ་མཆོད། ཆོས་སྤྱོད། བསྟན་
སྲུངས་རྒྱ་མཚོའི་བསྐང་གསོ་སོགས་སྣ་མང་པོ་ཟླ་ཆོས་མང་ཉུང་སྐབས་སྦྱར་བཙུགས་ནས། རྒྱུན་
པའི་ཞབས་ཏོག་སྐུ་ཡོན་བཅས་པས་ཡང་དག་པ་མཆོད། གཡག་འབྲོག་རྒྱུན་པར་ཉ་མང་པོའི་
སྲོག་གཅོད་བྱེད་མི་སུམ་བརྒྱ་སོ་གསུམ་ཙམ་ལ་སྲོག་བླུ་བའི་བྱ་དགའ་རྟ་བཅུ་གཉིས། དངུལ་
སྲང་ལྔ་བཅུ་བརྒལ་བ། དེ་སྟེང་དབུལ་ཞིང་ཕོངས་ངེས་ལ་འབྲུ་ཁལ་བཅུ་རེ་བཅས་སྦྱིན་ནས་ཉ་
མང་པོའི་སྲོག་བསྐྱབས། ཟླ་བ་བཅུ་གཉིས་པའི་ཚེས་བཅུ་དྲུག་ལ་འབྲས་ལྗོངས་རྒྱལ་པོའི་དགུན་
དུས་ཀྱི་འཚམས་འདྲི་བྱེད་མི། ཡུལ་ཤུལ་གྱི་བླ་དཔོན་འགའ་བཅས་པར་འདོད་ཆོས་སོ་སོར་ལན་
འདེབས་བྱས། ཉེར་གཉིས་ནས་དུས་གཏོར་ཆེན་མོ་ཚུགས་པའི་གཏོར་མ་བྱིན་རླབས་ལ་དམ་
ཚར་བཀོད་པར་བསྐང་གསོ་བ་རྣམས་ཀྱི་ཚོགས་དབུར་ཕྱིན། ཉེར་ལྔའི་ཉིན་བསྐང་གསོ་བ་
རྣམས་ལ་ཡོན་དུ་དར་ཁ་ཆེ་ཆུང་བཅོ་ལྔ་རེ་ཕུལ། བསྐང་གསོར་མགྲོན་དུ་བོས་པའི་ཆོས་རྗེ་
སོགས་འགའ་ཞིག་གིས་ངོས་ལ་སྟེར་ཆ་འགྱེད་བཅས་གཟབ། སྔགས་གྲྭར་ཡང་དུས་གཏོར་
སྐབས་ཀྱི་བསྙེན་བཀུར་རྣམས་སྔར་བཞིན་ཞུས། བཀྲ་ཤིས་མཐོང་སྨོན་པས་ཀྱང་སྔར་ལྟར་སྟོན་
508



མོ་མཛད་ཅིང་འཕྲད་ནས་སློག་ཆ་བྱས། འགལ་བྱེད་ཅེས་པ་ལྕགས་མོ་ཕག་ལོའི་རང་ཞལ་ཚེས་
པའི་སྐབས་ཉི་འོད་དུ་བསྐང་གསོ་བ་དང་བཅས་ཚེས་གཏོར་འབུལ་བ་དང་། མགྲོན་དུ་འོས་
རིགས་སེར་སྐྱའི་ཚོགས་ལ་དགའ་སྟོན་སྔར་བཞིན་གཟབ་པར་བྱས། སྤྱི་སྐྱུར་ཡང་ཚུགས་ཤིང་།
དེ་ཉིན་ཨ་ཇོ་ཁྲོ་རྣམ་གྱིས་གཟིམ་ཆུང་དུ་མཎྜལ། དངོས་པོ་གྱ་ནོམ། འདུས་སྡེར་མང་འགྱེད་
བཅས་ཚེ་རིང་བའི་རྟེན་འབྲེལ་མཛད། ཆོ་འཕྲུལ་དུས་ཆེན་གྱི་མཆོད་འབུལ་ཡང་སྤྱི་སྒེར་ནས་
ཕུལ་དུ་ཕྱིན་པ་བྱུང་། གཟུགས་གཞི་མ་བདེ་བར་རེ་ཞིག་བཅད་རྒྱུའི་ཁོངས་ནས་དཔལ་རྡོ་རྗེ་
འཇིགས་བྱེད་ཀྱི་བསྙེན་སྒྲུབ་ལ་འགྲུས་པར་བྱས། ཟླ་བ་གཉིས་པའི་ཚེས་གཉིས་ལ་ཅོ་ནེ་དཔོན་
ཀོ་ཏཱ་ཤྲཱིའི་འཚམས་འདྲི་བ་ཏཱ་བླ་མ་རབ་འབྱམས་པ་བློ་བཟང་འཕྲིན་ལས་དང་འགྲུལ་སྡེབས་པ།
གཞན་མ་དབུས་གཙང་ནས་དོན་གཉེར་ཅན་མང་པོར་འཕྲད་པའི་འདོད་པ་དང་སློག་ཀྱང་ཕུལ།
བཅུ་གསུམ་དུས་ཆེན་ཐོག་ཆོས་གྲྭ་འདིར་ཞབས་ཏོག །གཙང་རོང་གི་དགོན་སྡེར་མང་འགྱེད།
རི་ཁྲོད་ཁག་སོགས་ལ་སྔར་བཞིན་བསྙེན་བཀུར། ཚེས་བཅུ་བཞི་ལ་ཉེ་འཁོར་སེར་སྐྱ་གཉེར་ལས་
འཛིན་སོགས་ཚང་མས་རྒྱུ་ཡོན་སྦྱར་ནས། ཉི་འོད་དུ་གསང་སྔགས་རྒྱལ་བ་གྲྭ་ཚང་པ་རྣམས་
ཀྱིས་རྒྱལ་བ་ཚེ་དཔག་མེད་ཀྱི་རས་བྲིས་ཀྱི་དཀྱིལ་འཁོར་ཞལ་ཕྱེ་ནས་སྒྲུབ་མཆོད་ལ་བརྟེན་པའི་
སྒོ་ནས་བཀྲ་ཤིས་རྫས་བརྒྱད། མཎྜལ། རྟེན་གསུམ། གྱོན་པ་ཆ་འགྲིག །སྟན། སྙེ་འབོལ།
དཀར་ཡོལ་སོགས་ཉེར་མཁོའི་ཡོ་བྱད། རྟེན་འབྱུང་གཟབ་རྒྱས། ཚོགས་སྟོན་རྒྱས་པ། ཚོགས་
ཆེན་དུ་མང་ཇ་དངུལ་འགྱེད། སྔགས་པར་ཕྱག་འགྱེད་བཅས་པའི་སྒོ་ནས་དུས་རིང་དུ་འཚོ་བའི་
རྟེན་འབྲེལ་ལེགས་པར་བསྒྲིགས་ཤིང་། འདི་ཁ་ནས་བསྟན་འགྲོའི་རིམ་གྲོར་དམིགས་དབུས་
གཙང་མངའ་རིས་ཁུལ་གྱི་དགོན་སྡེ་ཕལ་མོ་ཆེར་མང་སྐོལ་བཏང་སྐབས་ཀྱང་ཞལ་འདེབས་ཕོན་
མི་ཆུང་བ་བྱས་འདུག ། ཉེར་གཉིས་ལ་བྱང་འགྲུལ་པ་སོགས་བརྒྱ་སྐོར་ལ་ངོས་ཀྱིས་འཕྲད།
ཉེར་ལྔ་ལ་ཐང་སག་དགའ་ལྡན་ཆོས་འཁོར་གྱི་གྲྭ་པ་ཁལ་ཁ་ཕྱོགས་ལ་འགྲོ་དོན་ལ་བྱོན་པ་ཆོས་རྗེ་
ཕུན་ཚོགས་བློ་གསལ་གྱིས་ཚེ་རིང་བའི་ཕྱིར་དུ་མཎྜལ། རིན་ཆེན་གཉིས་པ། གོས་དར་སོགས་
ཀྱི་སྟེར་ཆ། འདུས་ཚོགས་སུ་མང་འགྱེད་བཅས་མཛད་ཅིང་། དེ་སྐབས་བྲག་ཡག་སྤྲུལ་སྐུ་
བགྲེས་གཞོན་ནས་འཚམས་འདྲི་སྐྱེས་བཟང་པོ། དགེ་འདུན་ལ་མང་འགྱེད་བཅས་འབུལ་བར་
ཕྱག་མཛོད་འབྱོར། ཟླ་བ་གསུམ་པའི་ཚེས་བརྒྱད་ལ་ཆོས་རྗེ་ཕུན་ཚོགས་བློ་གསལ། བྲག་ཡག་
ཕྱག་མཛོད་བཅས་སོ་གསུམ་བསྙེན་པར་རྫོགས། ཕྱག་མཛོད་ལ་མགོན་པོ་བར་གཅོད་ཀུན་སེལ་
509



གྱི་རྗེས་གནང་། སང་ཉིན་ཕྱག་མཛོད་ཆོས་རྗེ་ཕུན་ཚོགས་བློ་གསལ་འཁོར་བཅས་ལ་ཚེ་དབང་
དགོས་ཚུལ་བྱུང་བ་ཚེ་དབང་དང་ཐོན་ཆས་ཀྱིས་ཐུགས་བཞེད་བསྐངས། ཉེར་གཉིས་ལ་སྲད་
ནོར་བུ་ཆོས་འཁོར་གླིང་གི་རྡོར་སློབ་དཀའ་ཆེན་བློ་བཟང་འཕྲིན་ལས་ཀྱིས་མཎྜལ། རྒྱལ་བ་ཚེ་
དཔག་མེད་ཀྱི་སྣང་བརྙན་གྱིས་གཙོ་བྱས་བདོག་འབུལ། དགེ་འདུན་ལ་མང་འགྱེད་མཛད་ནས་
ཚེའི་རྟེན་འབྲེལ་བསྒྲིགས་པ་དང་བཅས་འཕྲད་འདོད་མང་པོ་བཏང་། ཆོས་གྲྭ་འདིར་དཔོན་
སློབ་ཆོས་ཐོག་གི་ཕོགས་ཇ་ཚུལ་ཆོས་ཐོག་གཞན་རྣམས་དང་སྤྱི་འགྲེ་ཉམས་མེད་དང་། ཕྱག་
འགྱེད་གྲྭ་པ་ཞལ་གྲངས་སུམ་སྟོང་ཉིས་བརྒྱ་དགུ་བཅུ་ཙམ་ལ་ཁྱོན་བྲེ་ཚད་ཀྱི་ཁལ་སུམ་ཁྲི་བཞི་
སྟོང་བརྒྱད་བརྒྱ་ལྷག་པར་དངུལ་སོགས་དངོས་པོ་སྣ་ཚོགས་སྤུས་མི་ཞན་པ་བསྔོ་རྟེན་རྣམ་གཞག་
བཅས་སྔར་ལྟར་ཕུལ། སྔགས་གྲྭར་ཡང་ཆོས་སྐྱོང་བསྲུང་མའི་བསྐང་གསོ་ཟླ་སྦྲེལ་གནང་བར་
ཡོན་བྲེ་ཚད་ཀྱི་ཁལ་སུམ་སྟོང་རྩིས་ཀྱི་དངོས་པོ་སྣ་ཚོགས། ཆོས་སྲུང་ལ་མདའ་དར་སྣ་ལྔ། བསྔོ་
རྟེན་རྣམ་གཞག་བཅས་བསྒྲུབས། - ཚེས་བཅོ་ལྔའི་ཉིན་རྒོད་ཚང་། བྱང་ཆེན། དར་རྒྱས་སྒྲུབ་
སྡེ་བཅས་རི་སུལ་གྱི་བསམ་གཏན་པ་རྒྱུན་མར་ཕོགས་སོགས་འབུམ་པའི་སྒྲུབ་སྡེ་ཁག་ཉི་ཤུ་རྩ་
བདུན་ཙམ་དང༌། ལྷ་བྲག་པ་སོགས་བཙུན་མའི་སྡེ་ཁ་ཤས་ནས་དངོས་པོའི་འགྲེལ་པ་མཛད་དེ་
བླ་མ་མཆོད་པའི་ཆོ་ག་དང་འབྲེལ་བའི་སྒོ་ནས་རིང་འཚོའི་ཐབས་སུ་མཎྜལ། སྤྱི་སྒེར་གྱི་རྟེན་
གསུམ་གྱོན་པ་བཅས་པའི་བདོག་པ། ཚོགས་འཁོར། སྟོན་མོ་བཟང་པོ། ཚོགས་ཆེན་ལ་མང་
ཇ་བཅས་མཛད་པར་བླ་མཆོད་ཀྱི་ཚོགས་ཞིང་སྤྱན་འདྲེན་པ་དང་དུས་མཚུངས་འབྲུག་སྒྲ་ལྡིར་བ་
སོགས་རྟེན་འབྲེལ་ལེགས་ཞེས་གླེང་། ཚེས་བཅུ་བདུན་ལ་རི་ཁྲོད་པ་རྣམས་ལ་ཞབས་ཏོག་དང་།
དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རྗེས་གནང་། དགེ་སློབ་རེར་བསོད་བཏགས།
དངུལ་སྲང་། སྨན་ཁ་རེ། སྤྱིར་ཇ་ཚུལ་ཐེས་སུ་ཇ་འཁོར་དྲུག་བཅུ། བཙུན་མ་ཉིས་བརྒྱ་བརྒྱད་
ཅུ་སྐོར་ལ་རེར་དངུལ་བལ་ཊམ་རེ། སྤྱིར་ཇ་ཚུལ་ཐེས་སུ་ཇ་འཁོར་དྲུག་བརྒྱུད་བཅས་ཆོས་དང་
དངོས་པོས་མཉེས་པར་བྱས། ཉི་ཤུ་ལ་གཡག་སྡེ་སོག་དགོན་བླ་སྤྱིས་མཎྜལ་སྐྱེས་དང་། ཚོགས་
སུ་མང་ཇ་བཅས་ཚེའི་རྟེན་འབྲེལ་བྱས། དེ་མཐུན་ཡོན་བདག་ཁྲོ་རྣམ་སོགས་མང་པོར་འཕྲད་
ཅིང་སོ་སོའི་སློག་དང་། སོག་དགོན་པར་མང་འགྱེད་བསྔོ་རྟེན་རྣམ་གཞག་ཕུལ། ས་ག་ཟླ་བའི་
ཚེས་བཅོ་ལྔ་ལ་མཚན་སྒྲོགས་འདུས་སྤྱི་དགོན་མ་ལག་བཅས་དང་། ཤངས་མདོ་རི་བོ་དགེ་
འཕེལ་བ་ནས་མཎྜལ། སྤྱི་སྒེར་ནས་ཚན་གྲངས་སོགས་བཏེག་ནས་ཚེ་རིང་བའི་རྟེན་འབྲེལ་
510



གནང་། གཞན་མ་ཁ་འཐོར་བ་སོགས་སེར་སྐྱ་བརྒྱ་ཕྲག་ལྔ་ཙམ་དང་འཕྲད། དགོན་གཉིས་སོ་
སོར་མང་འགྱེད་འདོད་ཆོས་སློག་ཆ་སོགས་བསྒྲུབས། བཞད་གྲྭ་ཚང་ཆེན་མོ་དང་། རི་བོ་གྲུ་
འཛིན་གཉིས་ཀྱི་མཁན་སློབ། གཉའ་ནང་ཤོ་བ་སྡིངས་ཆེན་ནས། མདོ་ཁམས་པ་སོགས་སེར་
སྐྱའི་རིགས་མང་པོར་འཕྲད་འདོད་ཀྱི་དགོངས་བཞེད་བསྐངས། ཟླ་བ་ལྔ་པའི་ཚེས་གཉིས་ལ་
ངོར་མཁན་པོ་གསར་པ་དང་། སྐྱིད་གྲོང་གི་རྫོང་དཔོན་སོགས་བརྒྱ་དང་སུམ་ཅུ་སྐོར་ལ་འཕྲད།
འདི་སྐབས་གཙང་ཁུལ་གྱི་རིས་སུ་མ་ཕྱེ་བའི་དགོན་ཁག་རྣམས་སུ་མང་ཇ་སྦྱོར་སྦྲེལ་ཕྱག་འགྱེད་
བཀྲས་བཏགས་རེ། བསྔོ་རྟེན་རྣམ་གཞག་བཅས་རྫོང་སྟེ་བྱས། བཅུ་གསུམ་ལ་གཞུ་རབ་རྒྱས་
གླིང་པ་གྲྭ་སྤྱི་ནས་མཎྜལ། སྤྱི་སྒེར་གྱི་ཚན་གྲངས། གཞན་མ་ཕྱོགས་མཐའ་དག་ནས་འོངས་པ་
བརྒྱ་ཕྲག་གཉིས་བརྒལ་བར་འཕྲད། སྨོན་ལམ་ཆེན་མོའི་ཉིན་གསུམ་གོས་སྐུའི་ཞལ་མཇལ།
མཆོད་འབུལ། དགེ་འདུན་ལ་བསྙེན་བཀུར་རྫོང་དང་འདི་ཁ་ནས་སྔར་བཞིན་ཕུལ། དབུལ་
པོའི་རིགས་རབ་མང་སྟེར་ཆོས་ཚིམ་པར་བྱས། ཉི་ཤུ་ལ་དབུས་ནས་མི་དབང་ཆེན་པོ་དང་།
རྒྱལ་སྲས་རིན་པོ་ཆེ། བླ་མ་མཁས་གྲུབ་པ་རྣམས་ཀྱིས་ཚེ་བསྲིང་བའི་རྟེན་འབྲེལ་བསྒྲིག་པར་བླ་
མ་བྱམས་པ་དང་། མི་དབང་གི་སྐུ་ཚབ་བཅས་འབྱོར་པས་མཎྜལ། སོ་སོ་ནས་དངོས་པོའི་
གནང་སྐྱེས་བཟང་པོ། རྒྱལ་སྲས་རིན་པོ་ཆེས་ཐུབ་པའི་དབང་པོའི་སྐུ་བརྙན་གྲོང་བཞུད་མ་བྱིན་
ཅན་བྱོན་ལེགས་ཁྲུ་གང་ཙམ་དང་། མཆོག་ཟུང་གི་སྐུ་བརྙན་བཅས་བསྟར་སྐབས། བླ་མ་
བྱམས་པ་ནས་རྒྱལ་བསྟན་སྤྱི་བྱེ་བྲག་འཛིན་སྐྱོང་སྤེལ་བའི་སླད་དུ་ཡུན་རིང་དུ་སྡོད་དགོས་པའི་
ལུང་འདྲེན་དང་བཅས་ ཁས་ལེན་དགོས་ཚུལ་བྱུང་ཡང་། ། རང་ཉིད་རང་དབང་ཐོབ་པའི་
གདེངས་མེད་པས་ཁས་ལེན་བྱེད་པ་ནི་ག་ལ་ནུས། འོན་ཀྱང་དཀོན་མཆོག་ལ་གསོལ་འདེབས་
གང་དྲག་བྱེད་ཞུས། དེ་སྐབས་འཕྲད་པའི་འདོད་པ་སེར་སྐྱའི་ཚོགས་བརྒྱ་ཕྲག་གཉིས་བརྒལ་
བར་བསྒྲུབས།། བླ་དཔོན་རྣམས་ནས་ཚོགས་སུ་མང་འགྱེད་ཀྱང་གནང་། ཉེར་ལྔ་ནས་ཆོས་
འཁོར་གསར་པར་ཕོགས་ཇ་ཚུལ་ཕྱག་འགྱེད་སོགས་བཟང་པོ་སྔར་ལྟར་བྱས་ཤིང་། རིགས་ལུང་
འཆད་ཉན་རྩོད་པ་སོགས་ཀྱང་ཤིན་ཏུ་འཕེལ་ཞེས་གྲགས། ཆུ་སྟོད་ཟླ་བའི་ཚེས་གཅིག་ལ་མཚོ་
སྔོན་ནས་དགེ་འདུན་ནོ་ཡོན་གྱི་དཔོན་མོ་འབྱོར་པར་ཇ་གྲལ་བྱས། ཟླ་བ་དྲུག་པ་ཕན་ཆར་ཤིན་
ཏུ་དཀོན་པས་སེམས་ཀྱིས་མ་བཟོད་པར། དམིགས་བརྩེ་མ་ལ་བརྟེན་པ་དང་། རྡོ་རྗེ་འཇིགས་
བྱེད་ཀྱི་ལས་ཚོགས། སྟོབས་པོ་ཆེ་རྣམས་ལ་བརྟེན་པའི་ཆར་འབེབས་ཁག་བཙུགས་པར་ཆར་
511
.



རྒྱུན་བབས་པས་ཀུན་གྱི་ཡིད་གསོས་པར་གྱུར། ཚེས་ལྔ་ལ་ཚོགས་ཆེན་དགེ་སྐོས་གློ་སྦུག་པས།
འདུས་ཚོགས་ལ་ཚེ་དབང་དགོས་ཚུལ་སྔ་ཕྱིར་ནན་ཆེ་བྱུང་བར་ཚོགས་ཆེན་དང་། དབུས་པ་
སོགས་རབ་བྱུང་བསྙེན་རྫོགས་ལ་བྱོན་པ་མང་པོར་ཚེ་དབང་དུ་གྲགས་པ་ཕུལ། ཚེས་བཅུ་ལ་
དགེ་འདུན་ནོ་ཡོན་གྱི་དཔོན་མོར་དགེ་ཚུལ་མའི་སྡོམ་པ་ཕོག །བཅུ་བཞི་ལ་མཛོད་པ་ནས་ཁུར་
བླངས་ཏེ། ཉི་འོད་དུ་གསང་སྔགས་རྒྱལ་བ་གྲྭ་ཚང་པ་རྣམས་ཀྱིས་རྒྱལ་བ་ཚེ་དཔག་མེད་པའི་ཆོ་
གའི་སྒོ་ནས་བཀྲ་ཤིས་རྫས་བརྒྱད། མཎྜལ། རྟེན་གསུམ། ཉེར་མཁོའི་ཡོ་བྱད་སོགས་བཏེག །
ཚང་མར་ཚོགས་སྟོན་གཟབ་རྒྱས། ཚོགས་ཆེན་ལ་མང་འབྲས་ཕྱག་འགྱེད་དངུལ་ཞོ་ཕྱེད་དོ་རེ།
སྔགས་པར་འཕར་ཁ་བཏགས་བལ་ཊམ་རེ། བསྔོ་སྨོན་རྣམ་གཞག་རྒྱས་པ་བཅས་ཀྱིས་བསྙེན་
བཀུར་བསྒྲུབས་ནས་བདག་ཉིད་ཚེ་རིང་དུ་འཚོ་ཐབས་ཀྱི་རྟེན་འབྲེལ་བསྒྲིགས། བཅོ་ལྔ་ལ་
དབྱར་གནས་ཀྱི་སྦྱོར་བ་མཛད། ཆོས་གྲྭ་འདིས་མཚོན་པའི་དགོན་སྡེ་འགའ་ལ་དབྱར་གནས་ཀྱི་
ཞབས་ཏོག་དང་། རི་ཁྲོད་ཀྱི་སྡེ་རྣམ་ལ་དབྱར་གནས་རིང་མང་ཇ་གསུམ་རེ། འགྱེད་བཅས་
པའི་བསྙེན་བཀུར་མ་ཉམས་པ་བསྒྲུབས། ཉེར་གཉིས་ལ་བླ་མ་ངག་དབང་བྱམས་པ་སོགས་གྲྭ་པ་
ཉིས་བརྒྱ་ཙམ་ལ་ཇོ་བོ་ལུགས་ཀྱི་བཀའ་གདམས་ལྷ་བཞིའི་གྲས་ཐུབ་པའི་དབང་པོའི་གཙོ་འཁོར་
གྱི་རྗེས་གནང་དང་། བླ་མ་བྱམས་པ་འཁོར་བཅས་ལ་ལན་འདེབས་སོ་སོ་དང་ཐོན་ཆས་ཀྱིས་
དགྱེས་པ་བསྐྱེད། ཟླ་བ་བདུན་པའི་ཚེས་བཞི་ལ་སྔ་གོང་ཐོས་བསམ་གླིང་བླ་སྤྱིས་གྲྭ་ཚང་དུ་བོས་
ནས་རིང་འཚོའི་རྟེན་འབྱུང་མཛད་པའི་སློག་ཆར། བླ་མར་ཆོས་གོས། ཚན་གྲངས། སྤྱི་སོར་
གྲྭ་ཇའི་ཐོག་བཟང་གོས་ཁྲ་སྒྲིགས་ཀྱི་ཕྱེ་ཕུར་ཆེ་བ་སྦྱོར་འཇགས་བྱས། དེ་ཉིན་སྐྱིད་གྲོང་རྫོང་
དཔོན། ལྷ་རྩེ་ཆོས་སྡེའི་སྤྱི་གཉེར་རྙིང་པ་སོགས་མང་པོར་འཕྲད། ཚེས་དགུ་གཟའ་སྐར་གཤིས་
པའི་ཉིན་སྔགས་པ་རྗེ་ཞལ་སྔ་ནས་བློ་བཟང་བཀྲ་ཤིས་ཀྱིས་སྔགས་གྲྭའི་རྒྱུན་གྱི་འཆད་ཉན་འགྲེལ་
པ་བཞི་སྦྲགས་ཆར་གཅིག་གྲུབ་པའི་རྡོ་རྗེ་སློབ་དཔོན་ལ་བཀའ་དྲིན་གཏང་རག་ཏུ་སྔགས་པ་སྤྱི་
སོ་ནས་སྟོན་མོ་སློབ་དཔོན་ལ་ཡོན་བཅས་མཛད་པ་དང་བསྟུན། ངོས་འཁོར་བཅས་ལའང་སྟོན་
མོ་ཉིན་གང་གཟབ་རྒྱས་རིང་འཚོའི་མཎྜལ། རྟེན་འབྱུང་གི་འབུལ་བ་བཅས་སྤྱི་སོའི་རྩིས་ཐོག་ཏུ་
མ་བཏང་བར་ནོར་གཉེར་བ་ལེགས་བཤད་གླིང་པ་དྲུང་རམ་བཀྲ་ཤིས་དཔལ་ལྡན་གྱིས་ཞབས་
ཏོག་རྒྱས་པར་བསྒྲུབས། ཉེར་ལྔར་འདི་ཁའི་མདོ་སྔགས་ཆོས་ཁྲིམས་པས་དངོས་པོའི་སྟེར་ཆ་
དང་། གསར་པ་གཉིས་ཀྱིས་སྤོས་ཕུད་འདེགས་པ་དང་བསྟུན་སེར་སྐྱའི་ཚོགས་སུམ་བརྒྱར་
512



འཕྲད། ་ གནམ་གང་ལ་དགག་དབྱེ། ཟླ་བ་བརྒྱད་པའི་ཚེས་གཅིག་ལ་དགེ་འདུན་ལ་ཚ་གྲ།
དགག་ཆུང་སོགས་ཉམས་ཆག་མེད་པས་མཉེས་པར་བྱས། ཚེས་བཅོ་ལྔ་ལ་དགེ་སྐོས་རྙིང་པ་ཁྲོན་
སྡུག་དཀའ་བཅུ་བློ་བཟང་མཁས་མཆོག་གིས་མཎྜལ། རྟེན་འབྱུང་། འདུས་ཚོགས་ལ་མང་
འགྱེད་བཅས་ཕུལ། དེ་སྐབས་ཆོས་སྟོན་དང་བསྟུན་དགེ་སྐོས་རྙིང་པ་གློ་སྦུག་པར་སྒྲིག་ལམ་དོ་
ཁུར་གང་དྲག་བྱས་པའི་སྟེར་ཆར་སྣམ་སྦྱར་དང་ཚན་གྲངས་བསྟབས། ཚེས་བཅུ་བདུན་ལ་རོང་
བྱམས་ཆེན་མཁན་སྤྱི་གྲྭ་དམངས་ནས་ཉི་འོད་དུ་སྤྱན་འདྲེན་ཁྲུས་གསོལ་སྔོན་དུ་བཏང་ནས་
མཎྜལ། སྐུ་གསུམ་ཐུགས་རྟེན་ཚན་གྲངས་སྤྱི་སྒེར་ནས་བཏེག་ཅིང་སོ་སོར་སློག་དང་མང་ཇ་
འགྱེད་བཀྲས་བཏགས་རེ་ཕུལ། སྔོན་གཞུང་ས་ནས་རྒྱལ་བའི་བཀའ་འགྱུར་རིན་པོ་ཆེ་པར་
བརྐོས་གནང་བའི་འཕྲོ་ལུས་བྱིངས་མི་དབང་ནས་ཞལ་སྲོང་གནང་བའི་པར་མཁན་རྣམས་ཀྱི་
དགོས་ཆར་རྩམ་རུའི་ཁལ་ཆིག་སྟོང་དང་བཅུ་གསུམ། ཤ་ལུག་ཁོག་བརྒྱ་དང་དྲུག་ཅུ་རེ་བརྒྱད།
གྲོ་ཞིབ་དང་སྣུམ་བཅས་ཀྱི་ཞལ་འདེབས་ཀྱང་ཕོན་མི་ཆུང་བ་ཕུལ། པར་སྟོན་དུ་མགོ་པ་མངའ་
བདག་བ་དང་ཞལ་ངོ་ཀུན་བཟང་ལ་མགུལ་དར་ཆེ་བ་རེ། རྩམ་མཁར་ཁལ་གསུམ་རེ། ལུག་
ཁོག་གཉིས་རེ། དངུལ་སྲང་གསུམ་རེ་དང་། དེ་འོག་གཉིས་ལ་དར་རེ་དང་། དེ་ལས་ཅུང་ཞེལ་
བ་དབུ་མཛོད་《མཛད་》ཆེ་ཆུང་དྲུག་ལ་རྩམ་མཁར་ཁལ་བཅུ་གཉིས།	ལུག་ཁོག་བཅུ་གཉིས།
བལ་ཊཾ་དགུ། ཁ་བཏགས་རེ། པར་བརྐོས་བ་བྱིངས།: ཤིང་བཟོ་བ། ཤོག་ལས་བ། ལས་ཚན་
པའི་མགོ་པ་བཅས་མི་གྲངས་བརྒྱ་ཕྲག་བརྒྱད་དང་གསུམ་སོ་སོར། རྩམ་མཁར་ཁལ་རེ། ་ ཤ་ ་
ལུག་ཁོག་རེ། བལ་ཊམ་རེ་བཅས་ཉིན་གང་གཟབ་རྒྱས། སྟོན་རྒྱབ་ཏུ་མགོ་པ་ཐུན་མོང་ལ་རྟ།
ཇ་འཁོར་དྲུག །ཁྲབ་ཀྱི་གཙོས་པའི་གོས་དར་རས་སོགས་ཀྱི་དགུ་ཚན་བཟང་བ་གསུམ། བྱིངས་
ལ་རྟ་གཉིས། ཇ་འཁོར་དྲུག་གཉིས།. ཁྲབ་ཀྱིས་གཙོས་པའི་གོས་དར་རས་ཆའི་བཅུ་གཅིག་ཚན་
ལྔ། ལག་གཡོག་བརྒྱ་དང་བརྒྱད་ལ་རྩམ་མཁར་ཁལ་བྱེད་རེ་དང་། ཤ་ལུག་ཁོག་ཕྱེད་རེ་བཅས་
པས་མཉེས་པར་བྱས། ཚེས་བཅོ་བརྒྱད་ལ་མཛོད་པ་གཟུགས་གཞི་མ་བདེ་བ་ཡུན་རིང་སོང་བར་
ཚེ་རྟ་ཟུང་འབྲེལ་གྱི་རྗེས་གནང་བྱས། , ཐ་སྐར་ཟླ་བའི་ཚེས་གཉིས་ལ་ཚེ་བརྟན་སྦོ་ཤོག་ཐུའི་བང་
ཕྱིན། ཆེ་ཆེན་དབང་གི་དགེ་བསྒྲུབ་པ་དང་། སྲས་ཚེ་རིང་རབ་བརྟན་གྱི་འཚམས་འདྲི་བ་
སོགས་སོག་བོད་ཁམས་པ་བཅས་བརྒྱ་སྐོར་ལ་འཕྲད། ཚེས་བདུན་ལ་མཚོ་སྔོན་བ་དགེ་སློང་བློ་
བཟང་བཀྲ་ཤིས་ཀྱིས་ཡུན་འཚོའི་མཎྜལ། བདོག་པ་འདུས་སྡེར་མང་འགྱེད་བསྒྲུབས། དེ་
_513



མཐུན་སེར་སྐྱའི་ཚོགས་མང་རབ་བྱུང་བའི་འདོད་པ་བསྐངས། ཚེས་བཅུ་ལ་དབེན་ས་ཆོས་ཀྱི་ཕོ་
བྲང་བ་གྲྭ་སྤྱི་ནས་བླ་མ་མཆོད་པའི་ཆོ་ག་དང་འབྲེལ་བའི་མཎྜལ། སྤྱི་སྒེར་ནས་སྐྱེས་འབུལ།
ཚོགས་སྟོན་བཟང་བ་བཅས་མཛད་ནས་ཚེའི་རྟེན་འབྲེལ་གནང་། ཁོང་རྣམས་ལ་ཞབས་ཏོག་
ཐོན་ཆས་སོགས་སྔར་ལས་མི་དམན་པ་བྱས། བཅུ་དགུ་ལ་སྤང་ཡུལ་བདེ་བ་ཅན་པ་བླ་སྤྱི་ནས་
ཡུན་འཚོའི་མཎྜལ། ཚན་གྲངས་བཏེག་ཅིང་ཕྱོགས་འདུས་མང་པོ་དང་འཕྲད། སྤང་ཡུལ་བ་
མོང་འགྱེད་བསྔོ་རྟེན་རྣམ་གཞག་བཅས་ཕུལ། ཉེར་གཉིས་ལ་འདི་ཁའི་རྟེན་གསུམ་གྱིས་མཚོན་
པའི་ཉེ་སྐོར་གྱི་རྟེན་གྲགས་ཆེའི་རིགས་ལ་སྣ་ལྔའི་མཆོད་པ་སྙན་ཤལ་བཅས་པས་མཆོད། ཉེར་
བདུན་ལ་ཤངས་ལྷ་ཕུ་དཔལ་ལོ་དགོན་བླ་སྤྱི་གྲྭ་དམངས་ནས་མཎྜལ། རྟེན་འབྱུང་། ཚོགས་ལ་
ཞབས་ཏོག་བཅས་བྱུང་། ཁོང་སོ་སོར་མང་འགྱེད་བསྟར། སང་ཉིན་ནག་ཆུ་ཨ་མདོ་སྡེ་སྨད་
དཔོན་ཁག་སེར་སྐྱ་བྱིངས་སོགས་བརྒྱ་ལྷག་པས་མཛོ་ཕོ་མོ་གཡག་རྟ་བཅས་སུམ་བརྒྱར་ཉེ་བ་
དང་། དངོས་པོ། བསྔོ་རྟེན་བཅས་འབྱོར་བར་འཕྲད་བའི་འདོད་པ་སྦྱར། ཟླ་བ་བཅུ་པའི་
ཚེས་གཅིག་ལ་མཚོ་སྔོན་དཔོན་ཁག་འགའི་བང་ཕྱིན། ལྷ་ཕུ་དཔལ་ལོའི་བླ་གྲྭ། ནག་ཆུ་ཧོར་སྡེ་
སོགས་སུམ་བརྒྱ་བརྒལ་བར་ཚེ་དབང་དགོས་ཚུལ་ལྟར་གྱི་འདོད་པ་བསྒྲུབས། ལོ་འདི་ནང་དུ་
ཆོས་གྲྭ་འདི་ཁའི་གྲྭ་པ་སྤོར་ཏོག་པ་ཡེ་ཤེས་དཔལ་འབྱོར། རྒྱལ་ཆེན་རྩེ་བ་རྗེ་དྲུང་བློ་བཟང་ཚུལ་
ཁྲིམས། སྲད་པ་བློ་བཟང་དཔལ་འབྱོར། འདར་བ་བློ་བཟང་མཁས་མཆོག །རྒྱལ་ཆེན་རྩེ་པ་
ཡེ་ཤེས་དཔལ་འབྱོར། འགྲིག་པ་བློ་བཟང་བཀྲ་ཤིས། རྟ་ནག་པ་ཡེ་ཤེས་རྒྱལ་མཚན། གཅེན་
ལུང་བ་བློ་བཟང་བསམ་གཏན། བ་སོ་བ་ཡེ་ཤེས་རྒྱལ་མཚན། རྫོང་ཁ་བ་ཡེ་ཤེས་བསོད་ནམས།
རྒྱལ་ཆེན་རྩེ་པ་བློ་བཟང་ཚེ་རིང་། རྟ་ནག་པ་ཡེ་ཤེས་བཀྲ་ཤིས། རྫོང་ཁ་བ་ཡེ་ཤེས་ཕུན་ཚོགས།
རྟ་ནག་པ་བློ་བཟང་བཟང་བ། འབྲོང་འོག་པ་བློ་བཟང་སྐལ་ལྡན་རྣམས་ནས་རྣམ་འགྲེལ་ལེའུ་
བཞིའི་ཐལ་འཕྲེང་དང་། གནས་པ་ཡེ་ཤེས་ཆོས་འཛིན་གྱིས་རྣམ་འགྲེལ་གྱི་རྣམ་བཤད་ཐར་ལམ་
གསལ་བྱེད་རྩ་འབྲུ་སྦྲགས་མ་སེར་ཁང་པ་ཡེ་ཤེས་སྐལ་ལྡན་གྱིས་ཕར་ཕྱིན་གྱི་ ཐལ་འཕྲེང་།
བཞད་པ་དཀའ་ཆེན་བློ་བཟང་དགའ་ལྡན་གྱིས་གསང་བ་འདུས་པའི་བསྐྱེད་རྫོགས་ཀྱི་རྒྱུགས།
ཆོས་འཁོར་ལྷུན་པོ་བྱམས་པ་ཤེས་རབ། དགེ་འདུན་རྒྱ་མཚོ། དམ་ཆོས་བཟང་པོ། ཕུན་
ཚོགས་ཆོས་འཕེལ། བསོད་ནམས་ཚེ་འཛིན། བྱམས་པ་བཀྲ་ཤིས་རྣམས་ནས་བྱམས་ཆོས་སྡེ་ལྔ།
དབེན་དགོན་པ་དཀོན་མཆོག་མཐའ་ཡས། ཕུན་ཚོགས་ཡར་འཕེལ། ཡེ་ཤེས་དཔལ་འབྱོར།
514



བློ་བཟང་ཆོས་འཕེལ། བློ་བཟང་ཚེ་རིང་། བློ་བཟང་དཔལ་ལྡན། བློ་བཟང་ཚེ་རིང་སོ་སོ་ནས་
དཔལ་འཁོར་ལོ་སྡོམ་པའི་རྩ་རྒྱུད། རོང་བྱམས་ཆེན་པ་རབ་འབྱམས་པ་དོན་གྲུབ་བཀྲ་ཤིས་ཀྱིས་
ཕར་ཕྱིན་བློ་བཟང་དགོངས་རྒྱན། ངག་དབང་གྲགས་པས་དབུ་མ་རྩ་འགྲེལ་གྱི་རྒྱུགས། འབྲོང་
རྩེ་ཆོས་སྡེ་པ་ཆོས་འབྱོར་ཡར་འཕེལ། བློ་བཟང་དཔལ་འབྱོར། བློ་བཟང་དགེ་འདུན་གསུམ་
གྱིས་དུས་འཁོར་གྱི་ཆོ་གའི་རྒྱུགས། ལྷ་རྩེ་ཆོས་སྡེ་བ་རབ་འབྱམས་པ་ངག་དབང་དོན་གྲུབ་ཀྱིས་
ལམ་རིམ་ཆེན་པོ། གསེར་མདོག་ཅན་པ་བཀྲ་ཤིས་ཕུན་ཚོགས་ཀྱིས་བྱམས་ཆོས་སྡེ་ལྔའི་རྒྱུགས་
འབུལ་བརྗོད་པ་གཙང་བ་བྱུང་བ་སོ་སོར་སྐབས་སྦྱར་གྱི་སྟེར་ཆ་ཡིད་མགུ་བར་བྱས། ཚེས་
བདུན་ལ་ཁམས་དཀར་མཛེས་དགོན་བླ་མ། མཐོ་ལྡིང་ཕྱག་མཛོད། པད་ཚལ་ནས་སོགས་ཉིས་
བརྒྱ་རེག་པར་འཕྲད། སང་ཉིན་ལྡན་ཆོས་འཁོར་བླ་མས་གཟིམ་ཆུང་དུ་མཎྜལ། གསེར་དངུལ།
ཇ་གོས་དར་སོགས་ཀྱི་སྟེར་ཆ་གཟབ་པ། ཚོགས་ལ་མང་འགྱེད་ཀྱི་བསྟི་སྟང་མཛད། ཚེས་བཅུ་
གཅིག་ལ་ཤར་ཕྱོགས་གོང་མ་རྒྱལ་པོར་འཚམས་ཞུ་བ་སྐུ་གཉེར་ཆེན་མོ་དགེ་སློང་ཡེ་ཤེས་འཕྲིན་
ལས་བཏང་བ་འཁོར་བར་གསེར་ཡིག་རྟེན་སྦྲགས་སྔར་ལས་དཔངས་མཐོ་སྩལ་འདུག་ཅིང་། མི་
སྣ་འགྲུལ་སྡེབས་བཅས་མང་རབ་ལ་ངོས་ཀྱིས་འཕྲད། ཚེས་བཅུ་གསུམ་ལ་ཏྲེ་བོ་ཨོལ་ཅོས་ནོ་
ཡོན་དང་། དྷར་ཁན་ནོ་ཡོན་འཁོར་བཅས་ཉིས་བརྒྱ་བརྒལ་བར་ཇ་བྲལ་ཐོག །གསེར་དངུལ།
ཇ་གོས་དར་སོགས་མཁོ་དགུའི་དངོས་པོ་གཟབ། སང་ཉིན་གནས་བརྟན་སྐུ་སྐྱེར་གྲགས་པ་ཞལ་
སྔ་ནས་བློ་བཟང་བསྟན་འཛིན་རྒྱ་ནག་ཏུ་འགྲོ་དོན་ལ་བྱོན་པ་དུས་ཀྱི་ཆོས་ཉིད་དུ་གྱུར་པའི་ཟླ་བོ་
དཀའ་ཆེན་རྗེ་དྲུང་གིས་བསྔོ་རྟེན་བཟང་པོ་འབྱོར་བར་བསྔོ་བ་སྨོན་ལམ་གྱི་རྒྱས་འདེབས་ཡང་
དག་བྱས། མི་རིང་བར་ཁོང་ནས་མཎྜལ། རྒྱུ་ཟོག་གི་སྟེར་ཆ་དཔངས་བསྟོད་བྱས་ཤིང་།
འདུས་སྡེར་ཡང་མང་འགྱེད་བཟང་པོ་བསྒྲུབས། ཚེས་བཅུ་དགུ་ལ་ཏྲེ་བོ་ཨོལ་ཅོས་ནོ་ཡོན་སྐུ་
མཆེད་འཁོར་བཅས། ལྡན་ཆོས་འཁོར་བ་བཅས་བརྒྱ་ཕྲག་གསུམ་ཙམ་ལ་ཚེ་དབང་དང་། ཏྲེ་
བོ་དཔོན་གཉིས་ལ་ཟུར་དུ་རྟ་མགྲིན་གསང་སྒྲུབ་ཀྱི་རྗེས་གནང་བཅས་ཚང་མར་བྱིན་རྟེན་དངོས་
པོའི་སློག་བཅས་ཐོན་པར་བྱས། ཉེར་གཉིས་ལ་མཁར་སྔོན་དགེ་སློང་བློ་བཟང་དར་རྒྱས་ཀྱིས་
མཎྜལ། རྟེན་འབྱུང་བཟང་པོ། ཚོགས་ཆེན་དུ་མང་འགྱེད་ཀྱིས་བསྙེན་བཀུར་ནས་ཚེ་རིང་བའི་
སྒོ་བསྒྲིགས། ཁོང་ལ་ངག་ཐོར་བུ་བའི་དཔེ་དང་གྱོན་པ་དགོས་ཚུལ་བསྟར་ཞིང་ཐོན་ཚེས་
བསྟབས། བསྟན་འགྲོའི་ལེགས་ཚོགས་བསྒྲུབ་པ་སོགས་ལ་དམིགས་ནས། གཙང་རོང་གི་
515



དགོན་སྡེ་རིས་མེད་བརྒྱ་ཕྲག་གསུམ་དང་བཅུ་ཕྲག་ལྔ་བརྒལ་བ། རི་ཁྲོད་ཀྱི་སྡེ་སུམ་ཅུ་སྐོར་ལ་
མང་ཇ་སྦྱོར་ལྔ་རེའི་ཐོག་ཕྱག་འགྱེད་གྲྭ་པ་རེར་དངུལ་ཞོ་རེའི་རྩིས། བྱུ་རུ་སྤོས་ཤེལ། གོས་དར།
བསྔོ་རྟེན་རྣམ་གཞག་དང་། གཞན་ཡང་རིས་སུ་མ་ཕྱེ་བའི་གྲྭ་གཙང་བའི་དགོན་ཁག་ཆེ་ཆུང་
མང་པོ། ཆོས་གྲྭ་འདིར་ཚོ་བསྡུས་བརྒྱ་ཕྲག་བརྒལ་བ་བཅས་ནས་བཀའ་འགྱུར། རྒྱུད་སྡེ་མང་
པོའི་སྒྲུབ་མཆོད། གཟུངས་ཟབ་མོ། ཆོས་སྤྱོད་སོགས་སྣ་མང་པོ། ཆོས་སྲུངས་སྤྱི་སྒེར་གྱི་
གསོལ་མཆོད་སོགས་མཛད་པར། སྐབས་བསྟུན་ཟླ་བ་མང་ཉུང་སྣ་ཚོགས་བཙུགས། རི་ཁྲོད་ཆེ་
ཁ་གསུམ། སྲད་རྒྱུད་སོགས་སུ་ཡིག་དྲུག་དུང་བསྒྲུབ་གནང་བར་དགེ་འདུན་རྣམས་ལ་རྒྱུན་པའི་
ཞབས་ཏོག་དང་། སྐུ་ཡོན་སོགས་ཀྱིས་མཉེས་པར་བསྒྲུབས། ཆོས་གྲྭ་འདི་ཁའི་རྟེན་གསུམ་
རྣམས་ཀྱི་དྲུང་དུ་མཆོད་པ་རྒྱུན་མི་འཆད་པ། དུས་ཆེན་སོགས་སྐབས་སྐབས་སུ་གསེར་གདུང་
རིན་པོ་ཆེ་རྣམ་གཉིས། ཇོ་ཤཱཀ་རྣམས་ཀྱིས་གཙོས་པའི་དབུས་གཙང་གི་རྟེན་གྲགས་ཆེ་བའི་
རིགས་མཐའ་དག་ལ། སྣ་ལྔའི་སྟོང་མཆོད་དང་། རྒྱ་མཆོད་མང་ཉུང་ཅི་རིགས་པ་དང་བསྟུན་
སྙན་ཤལ། དེ་མཐུན་མཆོད་འབུལ་བཅས་དགེ་འདུན་མང་པོར་མང་འགྱེད་བསྔོ་རྟེན་རྣམ་
གཞག་ཡང་དག་མཆོད། དགེ་རྒྱུན་སྟེར་སྲོལ་གྱི་རིགས་ལའང་སྔར་ལྟར་འཚག་མེད་དང་། རྣམ་
པ་ཀུན་ཏུ་སྤྲང་པོའི་ཚོགས་མང་རབ་ལ་ཟས་གོས་ཀྱི་རྒྱུར་འབྲུ་དངུལ་སོགས་ཕོན་མི་ཆུང་བས་
ཕན་པ་བྱས། མིས་མཚོན་པའི་སེམས་ཅན་སྲོག་དང་འབྲལ་ལ་ཁད་མང་པོའི་རིགས་ལ་དངོས་
པོས་བླུས་ཤིང་མི་འཇིགས་པ་སྐྱབས་ཀྱི་སྦྱིན་པ་བྱས། གཞན་ཡང་ཕུན་ཚོགས་གླིང་གི་གྲུ་གཉིས།
ཐོབ་རྒྱལ་གྲུ། རུ་བཞི་མའི་གྲུ་རྣམས་ཤིན་ཏུ་ཧྲིལ་པོར་སོང་བར་ཤིང་ལྕགས་སོགས་དགོས་ཆ་
དག་བཟོ་བོ་རྣམས་གླ་ལྟོ་སོགས་ཀྱིས་ཡིད་མགུ་བར་བྱས་ནས་ལེགས་པར་བཅོས། སྔར་ལྷོ་འབྲུག་
གཞུང་དང་ཀ་པི་གཉིས་ནང་མ་གཤིན་པར་ཕན་ཚུན་གཉིས་སུ་ལེགས་སྤེལ་གང་དྲག་ཞུས་ནས་རེ་
ཞིག་ཆིངས་འགྲིག་བྱུང་ཡང་བར་སྐབས་སུ་རེ་གཉིས་ཀྱིས་རྐྱེན་སློང་ལ་བརྟེན་ནས་གཟིངས་
གཞིར་སོང་བ་དཀའ་བློན་མདོ་མཁར་ནས་དང་། རྒྱ་དཔོན་གྱི་སྐུ་ཚབ་ནས་ཆིངས་མཛད་ཀྱང་
འཕྲལ་དུ་ཐོར་ཞིག་ཏུ་སོང་བས་འདི་ལོ་ཡང་གཟིངས་གཞི་ཆེ་ངེས་བྱུང་བར་བཀའ་བརྒྱུད་པའི་
བསྟན་པའི་གོད་ཆགས་དང་། ཁྱད་པར་འགྲོ་བ་མང་པོའི་སྲོག་ལ་རྒོལ་ཞིང་སྡུག་བསྔལ་གྱིས་
མནར་བ་སེམས་ཀྱིས་མ་བཟོད་བར། གདན་སའི་མགྲོན་གཉེར་དང་། འདི་ཁའི་ངོ་ཚབ་གམ་
གཉེར་དྲུང་རམ་པ་ལེགས་གྲུབ་པ་བཏང་ཞིང་། འབྲུག་གཞུང་། ཀ་པི། མི་དབང་སོ་སོར་ཡང་
516



ཞུ་ཡིན་རྟེན་སྦྲགས་བཟང་པོ་བཅས་ཕུལ་ཏེ་ངན་འཁྱོལ་ཡོང་རེའི་བསམ་པ་རྣམ་དག་ནར་མར་
བགྱིས། ཆོས་གྲྭ་འདིས་མཚོན་པའི་ཁམས་སོག་མངའ་རིས་བ་དབུས་གཙང་སོགས་མཐའ་དག་
ནས་དགེ་ཚུལ་དོན་གཉེར་བརྒྱ་ཕྲག་གསུམ་དང་གྱ་གཉིས་ཀྱི་འདོད་པ་ཡོངས་སུ་རྫོགས་པ་
བསྒྲུབས། ཕྱོགས་འདུས་དགེ་ཚུལ་བརྒྱ་ཕྲག་བཞི་དང་གོ་གཅིག་ལ་བསྙེན་པར་རྫོགས་པའི་
དངོས་པོ་ཡང་དག་པ་ཕུལ། འདི་ལོ་ཕན་ལོ་ལྔའི་ཁོངས་སུ་ཚོམ་བུ་དབུ་མཛད་བློ་བཟང་བཀྲ་
ཤིས་དང་། ཟླ་བོ་ཡེ་ཤེས་དབང་ཕྱུག །བསྟན་པ་དར་རྒྱས་སོགས་ཀྱིས་སྔགས་གྲྭའི་རྒྱུན་གཏོང་
གི་རྟེན་ཁེབས། ཚོགས་ཆེན་གཙུག་ལག་ཁང་གི་ཐོག་ཡོལ། གཟིམ་ཆུང་ཉི་འོད་ཀྱི་བྱང་གཞུང་
ལ་དྲ་བ་དྲ་ཕྱེད་བཅས་གསར་བཟོ། བླ་མ་སངས་རྒྱས་བྱང་སེམས་རྒྱུད་སྡེའི་ལྷ་ཚོགས་ཀྱི་དཀྱིལ་
ཐང་། ཆོས་སྲུངས་ཀྱི་ཐང་ཀའི་གོང་གཤམ་སོགས་ཀྱིས་མཚོན་པའི་ལས་སྣ་ཚོགས་བྱས་པ་དང་།
བྲིས་པ་དབུ་མཛད་དར་རྒྱས་རྒྱལ་མཚན་དང་། དགེ་སློང་འཕྲིན་ལས་ལྷུན་གྲུབ། ཟླ་གྲོགས་
དྲུང་རམ་པ་བློ་བཟང་ཆོས་འཕེལ། རྣམ་རྒྱལ་སོགས་ནས་རྒྱུད་སྡེའི་དཀྱིལ་ཐང་། བླ་མ་སངས་
རྒྱས་བྱང་སེམས་ཆོས་སྐྱོང་། ལྷ་ཁང་དུ་བསྒྲིག་རྒྱུའི་སྐུ་བརྙན་བཀྲ་ཤིས་ལི་མ་སོགས་མང་པོའི་
ཞལ་གསེར། ལྷ་ཁང་གི་རྟེན་ཁྲི་དང་། ཆོས་ཁྲིའི་རྩི། ཀཾ་ཎིའི་ལྡེབས་བྲིས་ལ་ཚོན་རྩི་སྐྱར་
གསོལ། རྡོ་ལྷ་མ་ཎིའི་སྤྱན་འབྱེད། འདུ་ཁང་ཆེན་མོའི་གསང་《གསེང་》གཡབ་ནུབ་ལོགས་ཀྱི་
ལྡེབས་བྲིས་གསར་བརྗེས། སྔགས་གྲྭའི་ཞྭ་ནག་གི་གསེར་གཤོག་དང་། རྩེ་རྒྱན། རྒྱུ་ཤལ་གྱི་རྩི་
གསར་གཏོང་། ཉི་འོད་དུ་ལོ་གསར་སྐབས་འགྲེམ་རྒྱུའི་ཨང་ཀི་གཉིས་པར་རིགས་ལྡན་གྱི་གྲས་
ཐང་སོགས་མང་པོ་བྲིས་པ། ཟངས་རྡུངས་བ་བྲེ་སྲང་གིས་སྐྱིད་སྐྱིད་ན་ཁའི་བཞུགས་ཁྲིའི་
གཉྫིར། སྔགས་གྲྭར་དྲིལ་བུ་གསར་སྦྱོར་བྱེད་རྒྱུའི་དྲིལ་བུ་འགའ་དང་། ཚངས་རྡོར་གྱི་ལུགས།
དབེན་དགོན་གྱི་ཚོགས་ཁྲོ། ཚོགས་ཆེན་གྱི་ཐུག་ཁྲོ་བཀྲ་ཤིས་དགེ་མཚན་ཟེར་བ་གསར་བླུག །
བླ་མ་སངས་རྒྱས་བྱང་སེམས་སོགས་ཀྱི་པར་སློག་གསར་བླུག་བཅས་བཟོ་སྣ་ཚོགས་བྱས་པ།
ལྕགས་བཟོ་ཆོས་དབང་དང་། ཕུར་པ་སོགས་ནས་ལྷ་ཁང་གི་ལྕགས་དྲ་སོགས་སྣ་ཚོགས་པ།
ཤིང་བཟོ་ཕུར་རྒྱལ་གྱིས་གླེགས་ཤིང་། རྟེན་ཁྲི། ཆོས་ཁྲི། གཎྜི། མཆོད་རྟེན་གྱི་ཤིང་སོགས་སྣ་
མང་པོ། ཚགས་པ་བག་གྲོས་ལ་མོ་ཆོས་སྐྱོང་ཆེན་པོའི་ཕྱག་མཚན་སོགས་ཉེར་མཁོ་འགའ་དང་།
ལོ་བཞིའི་ཁོངས་སུ་པར་བ་དབུ་མཛད་རྡོར་བསམ་དང་། ཟླ་བོ་དགེ་འདུན། བསོད་ནམས་
དར་རྒྱས་བཅས་མང་བས། རྣམ་འགྲེལ་གྱི་རྣམ་བཤད་ཐར་ལམ་གསལ་བྱེད། རྣམ་ཐར་དད་
517



པའི་འཇུག་ངོགས། ལམ་རིམ་དམར་ཁྲིད་མྱུར་ལམ། ངག་ཐོར་བུ་པ་འགའ། གསང་བ་འདུས་
པའི་རྒྱུད་ཊཱིཀ །བཀའ་གདམས་གླེགས་བམ།། གཞན་ཡང་པར་ཤིང་རྙིང་པ་འགྲོ་དོན་ཆེ་བ་མང་
པོ་གསར་བརྐོས། པར་ཡིག་དབུ་མཛད་ཚེ་རིང་རྡོ་རྗེ་སོགས་ནས་པར་ཡིག་མང་བ་བྲིས་པ།
དྲུང་ཡིག་བསམ་གྲུབ་རྒྱལ་མཚན་དང་བློ་བཟང་བསམ་གཏན་གྱིས་ཉེར་མཁོའི་དཔེ་ཆ་སྣ་ཚོགས་
བྲིས་པ། ལ་ལྔའི་ཁོངས་སུ་མཆོད་ཁང་དུ་བསྒྲིག་རྒྱུ་རྒྱལ་བ་ཚེ་དཔག་མེད་ཀྱི་སྐུ་བརྙན་སྟོང་རྩའི་
གྲས་དང་། རྗེ་བཙུན་སྒྲོལ་དཀར་སྤྱན་བདུན་མ་བརྒྱ་ཚར་གྲས། གཞན་མ་འགྲོ་དོན་ལ་ཕེབས་
རྒྱུའི་གྲས་སོགས་སྐུ་བརྙན་རྣམ་གྲངས་མང་བ། སྔགས་གྲྭའི་དྲིལ་བུ་གསར་བཟོ་འགའི་ཚངས་
རྡོར་གྱི་གད་ཕུལ། ཚོགས་ཆེན་གྱི་གནྡྷོལའི་ཁྱམས་སྟོད་ཀྱི་རིན་པོ་ཆེའི་རྒྱན་འགྲེམ་གྱི་ཕྲ་བཀོད།
ཉེར་མཁོའི་སྐུ་བརྙན་འགའ་བཅས་སྣ་མང་པོའི་སྤྲ་བཟོ། ལུགས་ཕུལ། གད་བདུད། གསེར་
གསོལ་བྱེད་པའི་བལ་བུ་རྡུངས་པ་དབུ་མཛད་ཀྲད་པ་རེ་བོ། ཕུལ་གྱི་དབུ་མཛད་ལན་ཤིང་། ཟླ་
གྲོགས་མཛེས་པ་ཏེ་ལོ། ཏེ་ལོ་ཚེ་རིང་། བདུད་འཇོམས་སོགས་མང་པོ། དེ་དག་བཟོ་བོ་སོ་སོ་
ནས་སྒོ་གསུམ་ཡིད་གཞུངས་པའི་ལས་བྱས་པར། ཇ་ཐུག་ཕོགས་དང་། ཡོན་དུ་གསེར་དངུལ།
གོས་དར། མུ་ཏིག །བྱུ་རུ་སྤོས་ཤེལ། འབྲུ་རྐྱང་། གྱོན་པའི་རིགས་བཅས་དངོས་པོ་སྣ་ཚོགས་
པ། དབུ་མཛད་སོ་སོར་འཕར་དང་། ལེགས་དར་སོ་སོའི་ཐོབ་བྱེད་བཅས་ཀྱིས་བླ་ལྷག་པར་
མགུ་བར་བྱས། ཁོ་བོ་ལ་མཆོག་དམན་བར་མའི་ཚོགས་མཐའ་དག་ནས་མོས་པའི་ཚུལ་གྱིས་
དངོས་པོའི་འབྱོར་ཚོགས་རྒྱ་ཆེ་བ་བསྟར་བ་རྣམས་བཏང་སྙོམས་དང་བདག་གིར་མ་བཟུང་བར།
སྦྱིན་པ་པོ་རྣམས་ཀྱི་ཚོགས་གསོག་དང་། བསྟན་པ་རིན་པོ་ཆེར་བཀུར་སྟིས་སེམས་ཅན་ལ་ཕན་
བདེའི་རྒྱུར་འགྱུར་བའི་ཕྱིར། སྐུ་གསུང་ཐུགས་ཀྱི་རྟེན་བཞེངས་པ། མཆོག་གསུམ་བསླུ་བ་མེད་
པར་སྲི་ཞུའི་སྒོ་ནས་དུས་དང་གནས་སྐབས་ཀུན་ཏུ་མཆོད་པ། ཁྱད་པར་སྐྱེ་འཕགས་དགེ་འདུན་
གྱི་སྡེ་ཕལ་མོ་ཆེ་ལ་རྣམ་པ་ཀུན་ཏུ་བསྙེན་བཀུར་བ། དབུལ་ཕོངས་ཀྱི་ཚོགས་མང་པོར་ཟས་གོས།
སེམས་ཅན་སྲོག་གིས་ཉེན་པ་མང་པོའི་སྲོག་བླུས་པ། སོ་ཐར་བྱང་སེམས་གསང་སྔགས་ཀྱི་སྡོམ་
པ་བྱིན་པ། ཆོས་ཀྱི་སྦྱིན་པ། བྱང་ཆུབ་མཆོག་ཏུ་སེམས་བསྐྱེད་པ། སྒོམ་བཟླས་སོགས་སྒོ་
གསུམ་དགེ་བ་ལ་བཀོལ་བའི་རབ་དཀར་དགེ་འདིས་མཚོན། བདག་གཞན་སྐྱེ་འཕགས་ཐམས་
ཅད་གྱིས་དུས་གསུམ་དུ་བསགས་པའི་དགེ་བས་བདག་ལ་རེ་ལྟོས་བཅོལ་བས་མཚོན། ནམ་
མཁའི་མཐའ་དང་མཉམ་པའི་ཡིད་ཅན་མ་ལུས་པ་དལ་བརྒྱད་འབྱོར་བཅུའི་རྟེན་བཟང་བརྒྱུད་
518



དེ། སྲིད་པའི་རྒྱུ་མཚོ་ཆེན་པོ་ལས་བསྒྲལ་ཏེ། བླ་མེད་རྫོགས་པའི་བྱང་ཆུབ་ཆེན་པོའི་གོ་འཕང་
མྱུར་དུ་ཐོབ་པའི་རྒྱུར་འགྱུར་བའི་བསྔོ་བ་དང་སྨོན་ལམ་ཡང་དག་པར་བཏབ་བོ། །གནམ་གང་
ལ་ཚེ་རིང་རབ་བརྟན་སོགས་ཀྱི་བང་ཕྱིན་པ་མི་བཅུ་སྐོར་ལ་ཡན་ལག་བརྒྱད་པའི་སྡོམ་པ་ཕོག །
ཟླ་བ་བཅུ་གཅིག་པའི་ནང་དུ་སེར་སྐྱ་མང་པོར་ངོས་འཕྲད་རིམ་པར་བྱས། རྒྱལ་ཟླ་བའི་ཚེས་
གསུམ་ལ་མི་དབང་ཐོ་རོན་པད་ལི་ཡབ་སྲས། མངའ་རིས་ནས་གུང་། ཡུམ། ལྕམ་སོགས་སྐུ་
ངོས་ཚང་མ་ལྷན་ཅིག་བྱོན་པར། གྲྭ་ཚང་གི་སློབ་དཔོན། མགྲོན་དྲུང་། མི་ཚན་ཁག་བཅས་
ཀྱིས་རྟ་ཐབ་ཀྱི་ཕེབས་བསུ་བཅས་ཉི་འོད་དུ་གསོལ་ཇ་བཞུགས་གྲལ། གསོལ་སྟོན་གཟབ་རྒྱས་
དང་། གསོལ་ཆས་ཇ་རྒྱུགས་སོགས་ཀྱིས་སྣེ་ལེན་གང་དྲག་ཞུས། ཚེས་དྲུག་གཟའ་སྐར་ལེགས་
པ་དང་བསྟུན་ཚོགས་དབུར་བོས་ནས་མཎྜལ། རྟེན་གསུམ། གྱོན་པ་སྐོར། གན་དཀར་སོགས་
ཉེར་སྤྱད། དངུལ་སྲང་ཆིག་སྟོང་ལྔ་བརྒྱ། ཇ་འཁོར་དྲུག་བརྒྱ་དང་སུམ་ཅུ། གུ་གུལ་འབྲུ་
རིགས་སོགས་ཀྱི་ལྟང་རྩེ་སུམ་ཅུ་སྐོར། གོས་དར། ལ་ད། ཨར་ཏི། རྒྱ་བལ། ལྷོ་རས་སོགས་
ཀྱི་དགུ་ཚན་བརྒྱ་ཕྲག་གཉིས་དང་བཅོ་ལྔ། ཡུམ་གྱིས་མུ་ཏིག་རྡོག་ཆེ་སྤུས་ལེགས་ཀྱི་པད་ཚལ།
བྱུ་རུའི་ཤལ་བ། སྲས་མོ་ལྕམ་སོགས་ནས་ཀྱང་ཤལ་པ་དཀར་པོ་རེ་རེ། སྲས་གུང་། མངའ་རིས་
དཔོན་ཁག་བཅས་ནས། གསེར་དངུལ། གུར་ཀུམ། ཤིང་འབྲས། རས་སོགས་རབ་ཏུ་མང་བ་
བཏེག །དེ་ཉིན་མང་ཇ་ཉིན་གང་གྲྭ་པ་རེར་ཕྱག་འགྱེད་བཀྲས་བཏགས། ཇ་བར་ཁག་རེ་
བཅས་པས་བསྙེན་བཀུར་བླ་ན་མ་མཆིས་པའི་སྒོ་ནས་དུས་རིང་པོར་འཚོ་དགོས་པའི་བཀའ་སྩལ་
བཅས་རྟེན་འབྲེལ་ཕུན་སུམ་ཚོགས་པའི་སྒོ་མང་པོ་བསྒྲིགས་པར་གནང་། ཐོན་ཆས་སྐབས་
དཔོན་གཡོག་ལྔ་བརྒྱར་ཉེ་བར་གྲུབ་རྒྱལ་མ་ལུགས་ཀྱི་ཚེ་དབང་ཐུན་མོང་བ་དང་། མི་དབང་ལ་
སྦུ་ལའི་ནང་ལྡན་གོས་སློག་བཟང་པོ་བྱ་ཁ་ཅན། ཝ་ནག་གི་དབུ་ཞྭ་སྤུས་ལེགས། སྲས་སོ་སོར་
གོས་སློག་ཁེ་རེ་མའི་ནང་ལྡན་ལེགས་པ་རེ། ཝ་ནག་གི་དབུ་ཞྭ་སྤུས་གཙང་རེ། ཡབ་སྲས་ལ་
ཆིབས་རྒྱུ་ལེགས་སྒ་འཁོར་ཆ་འགྲིག་རེ། སྐུ་ངོས་གཞན་མ་རྣམས་ལ་ན་བཟའ་སྣེ་གསུམ་རེ།
ཚང་མར་བཀྲ་ཤིས་ལི་མ་བྱོན་གཙང་རེ་དང་བྱིན་རྟེན་ལེ་ཚན། ཁ་བཏགས་ཆེ་ལེགས། ས་ཟླ་
མགུར་སྲང་གསུམ། དངུལ་རྟ་རྨིག་མ་བཅོ་ལྔ། རྒྱུ་གོས་བཟང་པོ་ལ། གོས་མངགས་བཏགས་
ལེབ་ཆེན། རྟ་སྒ་འཁོར་ཆ་ཚང་གིས་མགོ་ཚན་བཅས་པའི་ཚན་གྲངས་སོ་ལྔར། མཛོད་གོས་
བཅས་གོས་དར། སྨན་བྱང་། འགང་ལིང་། དར་རིགས། རྒྱ་བལ་སོགས་ཀྱི་རས་ཆ་བཟང་པོ་
519



བཅས་ཕུལ། ཞབས་ཕྱི་དྲག་གཞན་རྣམས་ལའང་བབས་བསྟུན་གྱི་དངུལ། གོས་ཆེན། རྟ།
ཚན་གྲངས་སོགས་མང་པོ། དེ་བསྟུན་གྲྭ་ཚང་ཁག །མི་ཚན། ལས་ཚན་པ། སྐུ་སྐྱེ། ལྷ་
བཙུན། རྗེ་དྲུང་། དབོན་ཆོས་མཛད་སོགས་ནས་ཀྱང་ཚན་གྲངས་བཅས་ཆབས་གཅིག་ཏུ་ཕུལ་
ནས་དཔོན་གཡོག་འཁོར་བཅས་མཉེས་པར་བྱས། གསོལ་ཐབ་ཆིབས་སྐྱེལ་སོགས་གཟོས་སྒོ་
སྔར་ལྟར་བསྒྲུབས། དེ་ནས་འཕྲད་མི་མང་པོའི་འདོད་པ་བསྐངས། མཛོད་པ་དཀའ་བཅུ་བློ་
བཟང་དབང་རྒྱལ་ཤིན་ཏུ་བྲོ་འཚལ་བར་སྨན་བཅོས་རིམ་གྲོ་སོགས་ཅིས་ཀྱང་ཕན་བསྐྱེད་མེད་པ་
རིམ་ལོད་ཀྱི་ངང་ནས། ཚེས་བཅུ་དགུར་ལྔ་པའི་ལམ་དུ་སོང་བར། རྒྱལ་དབང་ཐམས་ཅད་
མཁྱེན་གཟིགས་ཆེན་པོར་བསྔོ་རྟེན་སྔར་བཞིན་དང། མི་དབང་ལ་རྟ་སྒ་འཁོར། དངུལ་གོས་
དར་སོགས་དང་། ཆོས་གྲྭ་འདིས་མཚོན་པའི་དབུས་གཙང་གི་དགོན་སྡེ་མཐའ་དག་ལ་མང་ཇ་
འགྱེད་བསྔོ་རྟེན་རྣམ་གཞག །རྟེན་དྲུང་རྣམས་ལ་སྣ་ལྔའི་མཆོད་པ་སོགས་དགེ་སྒྲུབ་མཛོད་པ་
གོང་མ་རྣམས་ལས་མི་དམན་པ་བསྒྲུབས། འཕྲད་མི་མང་པོའི་འདོད་པའང་བསྐངས། ཉེར་
གཉིས་ནས་དུར་གཏོར་ཆེན་མོ་སྔར་བཞིན་ཚུགས་པར་སྔགས་ཁང་དང་། ངོ་མཚར་བཀོད་པ་
སོགས་སུ་མཆོད་གཏོར་དམ་རྫས་སྤྱན་གཟིགས་དགེ་འདུན་ལ་བསྙེན་བཀུར་དང་། བསྐང་གསོ་
བ་རྣམས་ལ་ཡོན་དར་ཕོན་ཆེ་བ། གཉེར་གཏད། མགོན་ཁང་སོ་སོ། སྔགས་ཁང་རྣམས་སུ་
བྲིས་འབུར་གྱི་རིགས་ལ་སྙན་དར། དམ་རྫས་སྤྱན་གཟིགས་སོགས་སྔར་བཞིན་གྱིས་མཆོད།
གནམ་གང་ལ་ཡང་ཞབས་ཏོག་དཀར་སྤྲོས་མཉེས་པར་བྱས། ཡོངས་འཛིན་ཞེས་པ་ཆུ་ཕོ་བྱི་བའི་
གནམ་ལོ་གསར་དུ་བཞད་པའི་སྔ་དྲོ་གཟིམ་ཆུང་ཉི་འོད་འཁྱིལ་པར། བླ་མ་ཡི་དམ་སྲིད་གསུམ་
བདག་མོར་སྔར་བཅོལ་ལེགས་པའི་གཏང་རག་དང་། ་ ད་འཆོལ་ལེགས་པའི་གསོལ་འདེབས་སུ་
མཆོད་སྤྲིན་དམ་རྫས་སྤྱན་གཟིགས་རྒྱ་ཆེན་པོ་འབུལ་བར་བསྐང་གསོ་བ་རྣམས་ཀྱི་ཚོགས་དབུར་
ཕྱིན་ཏེ་དགའ་སྟོན་གྱི་ཐོག །མི་དབང་བསོད་ནམས་སྟོབས་རྒྱས་དང་། ས་སྐྱ། དགའ་ལྡན་
རབ་རྒྱས་པ་སོགས་ལྷ་སྡེའི་རིགས་འགའི་ལོ་གསར་འཚམས་འདྲི་བ། དབོན་ཆོས་མཛད། ལྷ་
བཙུན།་ དཔོན་མོ་ཕུན་ཚོགས་རབ་བརྟན། མཚོ་ཁའི་རྒྱལ་ཁག་འགའ་ཞིག་གི་འཚམས་འདྲི་བ།
བོད་ཀྱི་སྦྱིན་བདག་བཀྲ་ཤིས་མཐོང་སྨོན་པ་སོགས་མགྲོན་དུ་འོས་པ། གཞན་ཡང་ཁམས་སོག་
བཅས་པར་ལག་དབང་དུ་གྲགས་པ་དང་། ཚང་མ་ཚོགས་སྟོན་གྱིས་མཉེས་པར་བྱས། ཚེས་
གཉིས་ནས་སྤྱི་སྐྱུར་ཚུགས་ཤིང་དཀའ་བཅུ་པ་རྣམས་ལ་བར་གཅོད་སེལ་བའི་བཀའ་བསྒོ་ཡང་
520



སྔར་བཞིན་བྱས། དེ་ཉིན་གཟའ་སྐར་ལེགས་པ་དང་བསྟུན་ལྷུན་གྲུབ་གླིང་པའི་རྗེ་དྲུང་བློ་བཟང་
དགེ་འདུན་ལ་མཛོད་པའི་ཁུར་ལེན་དགོས་པའི་རྒྱུ་མཚན་མོལ། ཚེས་བཞི་ལ་སྤྱི་སྐྱུར་བ་རྣམས་
དང་། དགེ་སྐོས་ཆེན་མོར་ངོ་མཚར་བཀོད་པར་ཇ་གྲལ་བྱས་ཤིང་། གྲལ་འཕྲོས་པས་བསྟན་
པའི་ཞབས་འདེགས་ལ་ཕན་པ་བྱུང་བ་ལེགས་ཚུལ་ད་ནས་བཟུངས་ཏེ་བསྟན་པའི་བྱ་བ་ལ་བརྩོན་
པ་ཆེན་པོ་དགོས་ཚུལ་གྱི་རྒྱུ་མཚན་བྱས། ཚེས་བཞི་ལ་གཟའ་སྐར་སྦྱོར་བ་ལེགས་པ་དང་བསྟུན་
བྲག་དཀར་བླ་སྤྱི་ནས་མཎྜལ། འདོད་གསོལ། རྟེན་འབྱུང་གི་སྐྱེས་བཅས་པའི་སྒོ་ནས་ཡུན་
འཚོའི་རྟེན་འབྲེལ་མཛད། ཁོང་རྣམས་ཀྱང་ཆོས་དང་རྙེད་པས་དགྱེས་པར་བྱས། ཚེས་ལྔ་ནས་
རྒྱལ་བས་ཆོ་འཕྲུལ་ཆེན་པོ་བསྟན་པའི་དུས་ཆེན་གྱི་སྨོན་ལམ་ཚུགས་པར་མཆོག་གསུམ་དམ་པར་ ་
སྤྱི་སྒེར་ནས་མཆོད་སྤྲིན་ཕུན་སུམ་ཚོགས་པ་བྱུང་། ། ་



༄༅། །རྡོ་རྗེ་འཆང་ཆེན་པོ་པཎ་ཆེན་ཐམས་ཅད་མཁྱེན་པ་བློ་ ་
་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་
་ མཛད་པ་མ་ལུས་པ་གསལ་བར་བྱེད་པའི་རྣམ་
་་་ པར་ཐར་པ་འོད་དཀར་ཅན་གྱི་འཕྲེང་ ་
བའི་སྨད་ཆ་བཞུགས་སོ། །
་་， J་
ལེའུ་དང་པོ། གླེང་བསླང་བའི་སྐོར། ་་
༄༅། །ན་མོ་གུ་རུ་མཉྫ་གྷོཥཱ་ཡ། དུས་གསུམ་རྒྱལ་བ་ཀུན་གྱི་བདག་ཉིད་དཀྱིལ་འཁོར་
རྒྱ་མཚོའི་སྤྲོ་བསྡུ་ཐམས་ཅད་ཀྱི་དབང་ཕྱུག་དམ་པ་བཀའ་དྲིན་མཚུངས་པ་མ་མཆིས་པ་སངས་
རྒྱས་སྣང་བ་མཐའ་ཡས་ངུར་སྨྲིག་གར་གྱིས་རྣམ་པར་རོལ་བ་རྡོ་རྗེ་འཆང་ཆེན་པོ་པཎ་ཆེན་
ཕྱོགས་ཐམས་ཅད་ལས་རྣམ་པར་རྒྱལ་བ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་རྣམ་པར་
ཐར་པའི་ཆ་ཤས་བརྗོད་པར་བྱེད་པ་ཚངས་པའི་ང་རོ་ཞེས་བྱ་བ། རྒྱལ་བ་ཐམས་ཅད་ཀྱི་བདག་
པོ་རྗེ་བཙུན་བླ་མ་ཐམས་ཅད་མཁྱེན་པ་དེ་ཉིད་ཀྱི་ཞབས་ཀྱི་པདྨོ་ལ་སྐྱེ་བ་ཐམས་ཅད་དུ་གུས་པས་
ཕྱག་འཚལ་ལོ། །མཚལ་ཞུན་བརྟུལ་མ་ཉི་འོད་བཏུང་བའི་བཅུད། ། ལན་བརྒྱར་དྲན་དང་
མཚུངས་པའི་སྐུ་མདོག་ཅན། །འཆི་འཇོམས་བདེ་ལེགས་ཐམས་ཅད་སྩོལ་མཛད་པ། །ཚེ་དང་
འོད་དཔག་མེད་ཀྱིས་དགེ་ལེགས་སྩོལ། །སྲིད་ན་ཆེ་ཞིང་འགྱིང་པའི་དྲེགས་པའི་ལྷ། །ཀུན་གྱིས་
ཞབས་པད་གཙུག་གི་ནོར་བུས་གཏུགས། །དེ་ལྟ་ནའང་སྦས་པའི་བརྟུལ་ཞུགས་ཅན། ། བློ་
བཟང་ཡེ་ཤེས་ཞབས་པད་སྤྱི་བོར་ཞོག །མགོན་པོ་ཁྱོད་ཀྱི་རྣམ་ཐར་རྒྱ་མཚོ་ཡི། །ཆུ་གཏེར་
བསྲུབས་ལས་འོངས་པའི་དགེ་ལེགས་ཀྱི། །རི་བོང་བཀྲ་བའི་པུསྟའི་ཟླ་བ་དཀར། །དབང་ཕྱུག་
གྲངས་ཀྱི་ཚེས་དུས་ལྟར་གནས་པ། །ཉ་རྒྱས་ལྟ་བུར་སྒྲུབ་བྱེད་ལེགས་པར་བཤད། །རང་ནུས་
བློ་ཡི་མཁའ་དབྱིངས་ལང་ཚོའི་བཞིན། །ལེགས་པར་ཤར་འདི་དགེ་ལེགས་འབུམ་ཕྲག་དང་། །
ལྷན་ཅིག་ཅིར་ཡང་བཞད་པའི་བཀྲ་ཤིས་སྩོལ། །ཞེས་ཤིས་པ་དང་ཕྱག་བགྱིད་པ་དང་དགེ་
ལེགས་སུ་བྱེད་པའི་མེ་ཏོག་འཐོར་བ་རྣམས་སྔོན་དུ་བཏང་ནས། ། ༧རྡོ་རྗེ་འཆང་ཆེན་པོ་བློ་
522



བཟང་ཡེ་ཤེས་དཔལ་བཟང་པོའི་རྣམ་པར་ཐར་པའི་ཆ་ཤས་གླེང་བ་ལ་ཞུགས་སོ། །དེ་ཡང་རྣམ་
པ་ཐམས་ཅད་མཁྱེན་པ་མངོན་པར་བྱང་ཆུབ་པ་ཆེན་པོའི་མངའ་བདག །སངས་རྒྱས་བཅོམ་
ལྡན་འདས་ཤཱཀྱའི་རྒྱལ་པོ་བྱ་རྒོད་ཕུང་པོའི་རི་ལ། འཕགས་པ་དཀོན་མཆོག་བརྩེགས་པའི་མདོ་
སྡེ་ཡང་དག་པར་གསུང་བའི་ཕྱིར། སེངྒེ་ཆེན་པོའི་ཁྲི་མི་ཤིགས་པའི་སྐྱིལ་ཀྲུང་གིས་མནན་ཏེ་
འཁོར་གྱི་ཚོགས་རྒྱ་མཚོ་ལྟ་བུའི་དབུས་ན་གཡོ་བ་མེད་པར་བཞུགས་སོ་ཞེས་གྲགས་སོ། །དེའི་
འཁོར་དགྲ་བཅོམ་པ་ཟག་པ་ཟད་པ་ལ་སོགས་པའི་ཡོན་ཏན་ཅན་འཕགས་པ་རྟ་ཐུལ་ནས་དགའ་
བོའི་བར་དང་། བྱམས་པ་ལ་སོགས་པའི་བྱང་ཆུབ་སེམས་དཔའ་ཆེན་པོ་རྣམས་དང་བཅས་པའི་
ཚོགས་ཀྱིས་བསྐོར་བའི་ཁྲོད་ནས་སློབ་པའི་ལམ་ལས་གོང་དུ་བྱར་ཡོད་པ། ཤཱཀྱའི་རིགས་ཆེན་པོ་
ལས་རབ་ཏུ་བྱུང་ཞིང་། ཐུབ་པའི་དབང་པོའི་ཕྱི་བཞིན་འབྲང་བའི་དགེ་སློང་རིག་པ་དང་གྲོལ་
བའི་སྤོབས་པ་ཅན། གཞོན་ནུར་གྱུར་པ་ཀུན་དགའ་བོ་ལངས་ནས། བླ་གོས་ཕྲག་པ་གཅིག་ཏུ་
གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ཤིང་ཐལ་མོ་སྦྱར་ནས་དྲིས་པའི་ལན་དུ་
གསུངས་པ། ཀུན་དགའ་བོ་སྔོན་བྱུང་བ་འདས་པའི་དུས་ན། འདི་ནས་བསྐལ་པ་གྲངས་མེད་
པའི་ཡང་ཆེས་གྲངས་མེད་པ། ཤིན་ཏུ་རྒྱས་པ། ཚད་མེད་པ་བསམ་གྱིས་མི་ཁྱབ་པར་གྱུར་པ་
དེའི་ཚེ། དེའི་དུས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མར་མེ་མཛད་ཅེས་བྱ་བ་འཇིག་རྟེན་དུ་བྱུང་ངོ་། ཀུན་དགའ་བོ་དེ་བཞིན་གཤེགས་པ་མར་
མེ་མཛད་ཀྱི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་གཤེགས་པ་འོད་ལྡན་ཞེས་བྱ་བ་བྱུང་ངོ༌། །
དེའི་སྔ་རོལ་གྱི་ཡང་ཆེས་སྔ་རོལ་ཏུ་དེ་བཞིན་གཤེགས་པ་འོད་མཛད་ཅེས་བྱ་བ་བྱུང་ངོ་། །དེའི་
སྔ་རོལ་གྱི་ཡང་ཆེས་སྔ་རོལ་ཏུ་དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་བྱུང་ངོ་། །ཀུན་
དགའ་བོ་དེ་བཞིན་གཤེགས་པ་ཙནྡན་གྱི་དྲི་དེའི་སྔ་རོལ་གྱི་ཡང་ཆེས་སྔ་རོལ་དུ་དེ་བཞིན་
གཤེགས་པ་རི་རབ་ལྟ་བུ་ཞེས་བྱ་བ་བྱུང་ངོ་། །དེ་བཞིན་དུ་དེ་བཞིན་གཤེགས་པ་ཟླ་བའི་ཞལ་
ཞེས་བྱ་བ་བྱུང་ངོ་། །དེ་བཞིན་གཤེགས་པ་དྲི་མ་མེད་པའི་ཞལ་ཞེས་བྱ་བ་དང་། དེ་བཞིན་
གཤེགས་པ་མི་གོས་པ་ཞེས་བྱ་བ་དང་། དེ་བཞིན་གཤེགས་པ་འོད་དྲི་མ་མེད་པ་ཞེས་བྱ་བ་དང་།
དེ་བཞིན་གཤེགས་པ་ཀླུ་ཟིལ་གྱིས་གནོན་ཅེས་བྱ་བ་དང་། དེ་བཞིན་གཤེགས་པ་ཉི་མའི་ཞལ་
ཞེས་བྱ་བ་དང་། དེ་བཞིན་གཤེགས་པ་རིའི་རྒྱལ་པོའི་དབྱངས་ཞེས་བྱ་བ་དང་། དེ་བཞིན་
གཤེགས་པ་རི་རབ་བརྩེགས་ཞེས་བྱ་བ་དང་། དེ་བཞིན་གཤེགས་པ་གསེར་འོད་ཅེས་བྱ་བ་དང་།
523



དེ་བཞིན་གཤེགས་པ་སྐར་མའི་འོད་ཅེས་བྱ་བ་དང་། དེ་བཞིན་གཤེགས་པ་བཻཌཱུརྱ་སྣང་བ་ཞེས་
བྱ་བ་དང་། དེ་བཞིན་གཤེགས་པ་ཚངས་པའི་དབྱངས་ཞེས་བྱ་བ་དང་། དེ་བཞིན་གཤེགས་པ་
ཟླ་བ་ཟིལ་གྱིས་གནོན་ཅེས་བྱ་བ་དང་། དེ་བཞིན་གཤེགས་པ་ཉི་མའི་དབྱངས་ཞེས་བྱ་བ་དང་།
དེ་བཞིན་གཤེགས་པ་མེ་ཏོག་སིལ་མའི་འོད་ཀྱིས་བརྒྱན་པ་ཞེས་བྱ་བ་དང་། དེ་བཞིན་གཤེགས་
པ་དཔལ་བརྩེགས་ཞེས་བྱ་བ་དང་། དེ་བཞིན་གཤེགས་པ་རྒྱ་མཚོ་མཆོག་གི་བློས་རྣམ་པར་རོལ་
པའི་མངོན་པར་མཁྱེན་པ་ཞེས་བྱ་བ་དང་། དེ་བཞིན་གཤེགས་པ་འོད་མཆོག་ཅེས་བྱ་བ་དང་
།
དེ་བཞིན་གཤེགས་པ་སྤོས་ཀྱི་རྒྱལ་པོ་ཆེན་པོར་སྣང་བ་ཞེས་བྱ་བ་དང་། དེ་བཞིན་གཤེགས་པ་ཐ་
བ་དང་དྲི་མ་དང་ཁོང་ཁྲོ་བ་དང་བྲལ་བ་ཞེས་བྱ་བ་དང་། དེ་བཞིན་གཤེགས་པ་རི་རབ་
བརྩེགས་ཞེས་བྱ་བ་དང་། དེ་བཞིན་གཤེགས་པ་རིན་པོ་ཆེ་གཏོང་བ་ཞེས་བྱ་བ་དང་། དེ་བཞིན་
གཤེགས་པ་ཡོན་ཏན་ཆེན་པོ་མངའ་བའི་བློ་བརྙེས་པའི་མངོན་པར་མཁྱེན་པ་ཞེས་བྱ་བ་དང་།
དེ་བཞིན་གཤེགས་པ་འོད་ཀྱིས་ཉི་ཟླ་ཟིལ་དུ་བརླགས་པར་མཛད་ཅེས་བྱ་བ་དང་། དེ་བཞིན་
གཤེགས་པ་བཻཌཱུརྱ་སྤྱངས་པར་སྣང་བ་ཞེས་བྱ་བ་དང་། དེ་བཞིན་གཤེགས་པ་སེམས་ཀྱི་རྒྱུད་ཀྱི་
བློ་ཤིན་ཏུ་རྒྱས་པ་མངོན་པར་འཕགས་པ་ཞེས་བྱ་བ་དང་། དེ་བཞིན་གཤེགས་པ་མེ་ཏོག་གི་ཕྲེང་
བའི་ནགས་ཀྱི་རྒྱལ་པོ་མེ་ཏོག་ཀུན་ཏུ་རྒྱས་པ་མངོན་པར་མཁྱེན་པ་ཞེས་བྱ་བ་དང་། དེ་བཞིན་
གཤེགས་པ་མེ་ཏོག་གི་འབྱུང་གནས་ཞེས་བྱ་བ་དང་། དེ་བཞིན་གཤེགས་པ་ཆུ་ཟླ་ལྟ་བུ་ཞེས་བྱ་
བ་དང་། དེ་བཞིན་གཤེགས་པ་མ་རིག་པའི་མུན་པ་རྣམ་པར་འཇོམས་པ་ཞེས་བྱ་བ་དང་། དེ་
བཞིན་གཤེགས་པ་འཇིག་རྟེན་དབང་པོ་ཞེས་བྱ་བ་དང་། དེ་བཞིན་གཤེགས་པ་མུ་ཏིག་བྱུ་རུ་
འདྲ་བའི་གདུགས་ཞེས་བྱ་བ་དང་། དེ་བཞིན་གཤེགས་པ་བཞེད་པ་ཞེས་བྱ་བ་དང་། དེ་བཞིན་
གཤེགས་པ་ཆོས་ཀྱི་བློ་གྲོས་ཀྱིས་བསྒྲགས་པའི་རྒྱལ་པོ་ཞེས་བྱ་བ་དང་། དེ་བཞིན་གཤེགས་པ་
སེངྒེ་དང་རྒྱ་མཚོ་བརྩེགས་པ་ལྟར་བསྒྲགས་པའི་རྒྱལ་པོ་ཞེས་བྱ་བ་དང་། དེ་བཞིན་གཤེགས་པ་
རྒྱ་མཚོའི་རི་རབ་ཟླ་བ་ཞེས་བྱ་བ་དང་། དེ་བཞིན་གཤེགས་པ་ཚངས་པའི་དབྱངས་ཀྱི་ང་རོ་ལ་
མངོན་པར་དགྱེས་པ་ཞེས་བྱ་བ་དང་། དེ་བཞིན་གཤེགས་པ་མེ་ཏོག་འབྱུང་ཞེས་བྱ་བ་དང་། དེ་
བཞིན་གཤེགས་པ་སྡེ་བརྙེས་ཞེས་བྱ་བ་དང་། དེ་བཞིན་གཤེགས་པ་ཉི་ཟླ་ཞེས་བྱ་བ་དང་། དེ་
བཞིན་གཤེགས་པ་ལྷུན་པོ་བརྩེགས་ཞེས་བྱ་བ་དང་། དེ་བཞིན་གཤེགས་པ་ཟླ་འོད་ཅེས་བྱ་བ་
དང་། དེ་བཞིན་གཤེགས་པ་དྲི་མ་མེད་པའི་སྤྱན་ཞེས་བྱ་བ་དང་། དེ་བཞིན་གཤེགས་པ་རི་བོའི་
524 .



རྒྱལ་པོའི་སྒྲ་དབྱངས་ཞེས་བྱ་བ་དང་། དེ་བཞིན་གཤེགས་པ་མེ་ཏོག་འོད་ཅེས་བྱ་བ་དང་། དེ་
བཞིན་གཤེགས་པ་མེ་ཏོག་གི་ཆར་རབ་ཏུ་འཐོར་བ་ཞེས་བྱ་བ་དང་། དེ་བཞིན་གཤེགས་པ་རིན་
པོ་ཆེའི་གདུགས་ཞེས་བྱ་བ་དང་། དེ་བཞིན་གཤེགས་པ་པདྨས་སྲང་མཛེས་པར་མཛད་ཅེས་བྱ་
བ་དང་། དེ་བཞིན་གཤེགས་པ་ཙནྡན་གྱི་དྲི་ཞེས་བྱ་བ་དང་། དེ་བཞིན་གཤེགས་པ་རྒྱ་སྤོས་ཀྱི་
དྲི་ཞེས་བྱ་བ་དང་། དེ་བཞིན་གཤེགས་པ་རིན་པོ་ཆེར་སྣང་བ་ཞེས་བྱ་བ་དང་། དེ་བཞིན་
གཤེགས་པ་མུ་ཁྱུད་ཅེས་བྱ་བ་དང་། དེ་བཞིན་གཤེགས་པ་བཀོད་པ་ཆེན་པོ་ཞེས་བྱ་བ་དང་།
དེ་བཞིན་གཤེགས་པ་ཐ་བ་དང་ཞེ་སྡང་དང་བྲལ་བ་ཞེས་བྱ་བ་དང་། དེ་བཞིན་གཤེགས་པ་
ཚངས་པའི་དབྱངས་ཞེས་བྱ་བ་དང་། དེ་བཞིན་གཤེགས་པ་རིན་པོ་ཆེ་སྣ་བདུན་གྱི་ཆར་
འབེབས་པ་ཞེས་བྱ་བ་དང་། དེ་བཞིན་གཤེགས་པ་ཡོན་ཏན་ཆེན་པོ་མངའ་བ་ཞེས་བྱ་བ་དང་།
དེ་བཞིན་གཤེགས་པ་ཏ་མ་ལའི་ལོ་མ་དང་ཙནྡན་གྱི་རྫབ་ཅན་ཞེས་བྱ་བ་དང་། དེ་བཞིན་
གཤེགས་པ་མེ་ཏོག་མངོན་པར་མཁྱེན་ཅེས་བྱ་བ་དང་། དེ་བཞིན་གཤེགས་པ་མི་ཤེས་པ་རྣམ་
པར་འཇོམས་པ་ཞེས་བྱ་བ་དང་། དེ་བཞིན་གཤེགས་པ་རལ་པ་ཅན་ཞེས་བྱ་བ་དང་། དེ་བཞིན་
གཤེགས་པ་མུ་ཏིག་གི་གདུགས་ཞེས་བྱ་བ་དང་། དེ་བཞིན་གཤེགས་པ་གསེར་གྱི་སྙིང་པོ་ཞེས་བྱ་
བ་དང་། དེ་བཞིན་གཤེགས་པ་བཻཌཱུརྱའི་སྙིང་པོ་ཞེས་བྱ་བ་དང་། དེ་བཞིན་གཤེགས་པ་ཏོག་
ཆེན་པོ་ཞེས་བྱ་བ་དང་། དེ་བཞིན་གཤེགས་པ་ཆོས་ཀྱི་ཏོག་ཅེས་བྱ་བ་དང་། དེ་བཞིན་གཤེགས་
པ་རིན་ཆེན་དཔལ་ཞེས་བྱ་བ་དང་། དེ་བཞིན་གཤེགས་པ་མིའི་དབང་པོ་ཞེས་བྱ་བ་དང་། དེ་
བཞིན་གཤེགས་པ་འཇིག་རྟེན་དབང་པོ་ཞེས་བྱ་བ་དང་། དེ་བཞིན་གཤེགས་པ་ཐུགས་རྗེ་ཅན་
ཞེས་བྱ་བ་དང་། དེ་བཞིན་གཤེགས་པ་འཇིག་རྟེན་མཛེས་ཞེས་བྱ་བ་དང་། དེ་བཞིན་གཤེགས་
པ་ཚངས་པའི་ཏོག་ཅེས་བྱ་བ་དང་། དེ་བཞིན་གཤེགས་པ་ཆོས་ཀྱི་བློ་གྲོས་ཞེས་བྱ་བ་དང་། དེ་
བཞིན་གཤེགས་པ་སེང་གེ་ཞེས་བྱ་བ་དང་། དེ་བཞིན་གཤེགས་པ་སེངྒེའི་བློ་གྲོས་ཞེས་བྱ་བ་བྱུང་
སྟེ། ཀུན་དགའ་བོ་དེ་བཞིན་གཤེགས་པ་སེངྒེའི་བློ་གྲོས་ཀྱི་སྔ་རོལ་གྱི་ཡང་ཆེས་སྔ་རོལ་དུ། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་པ་དང་ཞབས་སུ་
ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུའི་འདུལ་བའི་ཁ་ལོ་བསྒྱུར་བ།
བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིག་རྟེན་དབང་
ཕྱུག་རྒྱལ་པོ་ཞེས་བྱ་བ་འཇིག་རྟེན་དུ་བྱུང་ངོ། །ཀུན་དགའ་བོ་དེ་བཞིན་གཤེགས་པ་དགྲ་བཅོམ་
525



པ་ཡང་དག་པར་རྫོགས་པའི་སངས་རྒྱས་འཇིག་རྟེན་དབང་ཕྱུག་རྒྱལ་པོའི་བསྟན་པ་ལ་དགེ་སློང་
ཆོས་ཀྱི་འབྱུང་གནས་ཞེས་བྱ་བ་ཤས་ཆེར་དྲན་པ་དང་ལྡན་པ། བློ་གྲོས་དང་ལྡན་པ། རྟོགས་པ་
དང་ལྡན་པ། ཤེས་རབ་དང་ལྡན་པ། བརྩོན་འགྲུས་དང་ལྡན་པ་། རྒྱ་ཆེན་པོ་ལ་མོས་པ་ཞིག་
བྱུང་ངོ། །ཀུན་དགའ་བོ་དེ་ནས་དགེ་སློང་ཆོས་ཀྱི་འབྱུང་གནས་དེ་སྟན་ལས་ལངས་ཏེ། བླ་གོས་
ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་དེ་
བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་
ནས་བཅོམ་ལྡན་འདས་ལ་ཕྱག་འཚལ་ཏེ། དེའི་ཚེ་ཚིགས་སུ་བཅད་པ་འདི་དག་གིས་མངོན་པར་
བསྟོད་དོ། །འོད་ནི་དཔག་མེད་བློ་ནི་མཐའ་ལས་མཚུངས། ། གཞན་གྱི་འོད་ནི་གང་ཡང་མི་
གསལ་ཏེ། །ཉི་ཟླ་ནོར་བུའི་ཚོགས་ཀྱི་འོད་རྣམས་ནི། །འཇིག་རྟེན་ཀུན་ན་ལམ་མེ་ལྷན་མ་
ལགས། །སེམས་ཅན་སྙིང་པོའི་གཟུགས་ནི་མཐའ་ཡས་ཏེ། །དེ་བཞིན་སངས་རྒྱས་གསུང་ནི་
མཐའ་ལས་དབྱངས། ། ཚུལ་ཁྲིམས་ཏིང་འཛིན་ཤེས་རབ་བརྩོན་འགྲུས་ཀྱང་། ། ཁྱོད་འདྲ་
འཇིག་རྟེན་འདི་ན་གཞན་མ་མཆིས། །ཟབ་ཅིང་ཤིན་ཏུ་རྒྱས་པའི་ཆོས་བརྙེས་པ། །སངས་རྒྱས་
མཆོག་གི་ཐུགས་ནི་རྒྱ་མཚོ་བཞིན། །དེས་ཀྱང་སྟོན་ལ་ཁེངས་པ་མི་མངའ་སྟེ། །ཐ་བ་ཞེ་སྡང་
སྤངས་ནས་ཕ་མཐར་སྒྲོལ། །ཇི་ལྟར་སངས་རྒྱས་མཆོག་ནི་གཟི་མཐའ་ཡས། །མི་དབང་གཟི་
བརྗིད་ཕྱོགས་ཀུན་ལམ་མེར་གདའ། །དེ་ལྟར་བདག་ཀྱང་སངས་རྒྱས་ཆོས་རྒྱལ་འགྱུར། ། སྐྱེ་
དགུ་རྒ་དང་འཆི་ལས་རབ་ཐར་བགྱི། །སྦྱིན་དང་དུལ་དང་ཚུལ་ཁྲིམས་བཟོད་བརྩོན་འགྲུས། །
བསམ་གཏན་ཏིང་འཛིན་དེ་བཞིན་ཤེས་རབ་མཆོག །བརྟུལ་ཞུགས་འདི་དག་བདག་གིས་ཡང་
དག་བླངས། ། སེམས་ཅན་ཀུན་སྐྱོབ་ སངས་རྒྱས་འགྱུར་བར་བགྱི། ། བྱང་ཆུབ་ཞི་མཆོག་
མཚུངས་མེད་འཚོལ་བགྱིད་ཅིང་། །སངས་རྒྱས་བྱེ་བ་བརྒྱ་སྟོང་དུ་མའི་ཕྲག །གངྒའི་བྱེ་མ་ལྟ་བུ་
མཐའ་ཡས་པ། །མགོན་པོ་དེ་ཀུན་བདག་གིས་མཆོད་པར་བགྱི། །གངྒཱའི་རྡུལ་དང་མཉམ་པའི་
འཇིག་རྟེན་ཁམས། །དེ་བས་གོང་དུ་མཐའ་ཡས་ཞིང་གི་རྣམ། །དེ་དག་ཀུན་ཏུ་འོད་ནི་རབ་
འབྱིན་པ། །འདི་འདྲའི་བརྩོན་འགྲུས་སྟོབས་ནི་བརྩམ་པར་བགྱི། །བདག་གི་ཞིང་ཡངས་གཙོ་
བོ་དམ་པ་མཆོག །འདུས་བྱས་འདིར་ནི་བརྒྱན་པར་བགྱིས་ནས་སུ། །མཚུངས་པ་མ་མཆིས་མྱ་
ངན་འདས་དབྱིངས་བདེ། །དེ་ཡང་མ་མཆིས་པས་ནི་རྣམ་པར་སྦྱངས། །ཕྱོགས་བཅུ་དག་ནས་
ལྷགས་པའི་སེམས་ཅན་རྣམས། །དེར་ལྷགས་མྱུར་དུ་བདེ་ལ་དགའ་བར་འགྱུར། །སངས་རྒྱས་
526



ཚད་མ་འདི་ནི་བདག་གི་དཔང་། །མ་ལོག་བརྩོན་འགྲུས་སྟོབས་ནི་བསྐྱེད་པར་མཚལ། །ཕྱོགས་
བཅུའི་འཇིག་རྟེན་མི་ཆགས་མཁྱེན་པ་ཅན། །མཁས་པ་དེ་དག་རྟག་ཏུ་བདག་སེམས་མཁྱེན། ། ་
བདག་ནི་མཚམས་མེད་མཆིས་ཏེ་རྟག་གནས་བགྱི། །སྨོན་ལམ་སྟོབས་ལས་ལྡོག་པ་ཡོངས་མི་
བགྱིད། །ཀུན་དགའ་བོ། དེ་ནས་དགེ་སློང་ཆོས་ཀྱི་འབྱུང་གནས་དེས་བཅོམ་ལྡན་འདས་དེ་
བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ལ་ཚིགས་སུ་བཅད་པ་འདི་དག་གིས་མངོན་
སུམ་དུ་མངོན་པར་བསྟོད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ནི་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འཚལ་ཏེ།
ཡང་དང་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཅིང་། ཡོངས་
སུ་བསྔོ་བར་བགྱིད་ན། ཅི་ནས་ཀྱང་བདག་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱུང་
ཆུབ་ཏུ་མངོན་པར་རྫོགས་པར་འཚང་རྒྱ་བ་དང་། འཇིག་རྟེན་དུ་དེ་བཞིན་གཤེགས་པ་མི་
་ མཉམ་པ་དང་མཉམ་པར་འགྱུར་བ་དེ་ལྟ་བུའི་ཆོས་བཅོམ་ལྡན་འདས་ཀྱིས་བདག་ལ་ལེགས་པར་
བསྟན་དུ་གསོལ། རྣམ་པ་གང་གིས་བདག་གི་སངས་རྒྱས་ཀྱི་ཞིང་གི་ཡོན་ཏན་གྱི་རྒྱུན་བཀོད་པ་
ཕུན་སུམ་ཚོགས་པ་ཡོངས་སུ་འཛིན་པར་འགྱུར་བའི་རྣམ་པ་དེ་ཡང་བཅོམ་ལྡན་འདས་ཀྱིས་
བདག་ལ་ཡོངས་སུ་བརྗོད་དུ་གསོལ། ཀུན་དགའ་བོ། དེ་སྐད་ཅེས་གསོལ་བ་དང་། བཅོམ་
ལྡན་འདས་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོས། དགེ་སློང་ཆོས་ཀྱི་འབྱུང་
གནས་དེ་ལ་འདི་སྐད་ཅེས་བཀའ་སྩལ་ཏོ། །དེའི་ཕྱིར་དགེ་སློང་ཁྱོད་བདག་ཉིད་ཀྱིས་སངས་
རྒྱས་ཀྱི་ཞིང་གི་ཡོན་ཏན་གྱི་རྒྱུན་བཀོད་པ་ཕུན་སུམ་ཚོགས་པ་ཡོངས་སུ་ཟུངས་ཤིག །དེས་
གསོལ་བོ་བཅོམ་ལྡན་འདས་བདག་སྤྲོ་བ་མ་མཆིས་སོ། །དེ་བཞིན་གཤེགས་པ་གཞན་དག་གི་
སངས་རྒྱས་ཀྱི་ཞིང་གི་ཡོན་ཏན་བཀོད་པའི་རྒྱན་ཕུན་སུམ་ཚོགས་པ་གང་ཐོས་ནས་བདག་གི་རྒྱན་
བཀོད་པ་ཐམས་ཅད་ཡོངས་སུ་རྫོགས་པར་འགྱུར་བ་བཅོམ་ལྡན་འདས་ཀྱིས་བཤད་དུ་གསོལ།
ཀུན་དགའ་བོ་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
འཇིག་རྟེན་དབང་ཕྱུག་རྒྱལ་པོ་དེས། དགེ་སློང་དེའི་བསམ་པ་མཁྱེན་ནས་དོན་བཞེད་པ། ་ ཕན་
པ་བཞེད་པ། ཐུགས་བརྩེ་བ་ཅན་གྱི་ཐུགས་བརྩེ་བས་ཉེ་བར་གཟུང་སྟེ་སངས་རྒྱས་ཀྱི་ཚུལ་མི་
གཅད་པའི་ཕྱིར་སེམས་ཅན་རྣམས་ལ་ཐུགས་རྗེ་ཆེན་པོ་བསྐྱེད་ནས་ལོ་བྱེ་བ་ཐམ་པར་སངས་རྒྱས་
བྱེ་བ་ཕྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་གི་སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་
，
527་
་་
，་
，，



བཀོད་པ་ཕུན་སུམ་ཚོགས་པ་རྣམས་དང་བཅས། ཡུལ་ཕྱོགས་དང་བཅས། གཞི་ཅི་ལས་གྱུར་པ་
དང་བཅས་པར་ཡང་དག་པར་རབ་ཏུ་བཤད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་
ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། བཅོམ་ལྡན་འདས་འཇིག་རྟེན་
དབང་ཕྱུག་རྒྱལ་པོ་དེའི་སྐུ་ཚེའི་ཚད་ཇི་ཙམ་ཞིག་ཐུབ་པར་གྱུར། དེ་སྐད་ཅེས་གསོལ་བ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །དེ་
བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་དེའི་སྐུ་ཚེའི་ཚད་ནི་བསྐལ་པ་བྱེ་བ་ཁྲག་ཁྲིག་
བརྒྱ་སྟོང་ཕྲག་བཞི་བཅུ་ཐམ་པ་ཐུབ་པར་གྱུར་ཏོ། །ཀུན་དགའ་བོ། དེ་ནས་དགེ་སློང་ཆོས་ཀྱི་
འབྱུང་གནས་དེས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་པོ་དེ་དག་གི་
སངས་རྒྱས་ཀྱི་ཞིང་གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་གང་ཡིན་པ་དེ་དག་ཐམས་
ཅད་སངས་རྒྱས་ཀྱི་ཞིང་གཅིག་ཏུ་ཡོངས་སུ་བཟུངས་ནས། བཅོམ་ལྡན་འདས་དེ་བཞིན་
གཤེགས་པ་འཇིག་རྟེན་དབང་ཕྱུག་རྒྱལ་པོ་དེའི་ཞབས་ལ་མགོ་བོས་ཕྱག་བཙལ་ཏེ་བསྐོར་བ་བྱས་
ནས་བཅོམ་ལྡན་འདས་དེའི་གོན་ནས་སོང་ངོ་། །གོང་དུ་ཡང་བསྐལ་པ་ལྔར་སངས་རྒྱས་ཀྱི་ཞིང་
གི་ཡོན་ཏན་གྱི་རྒྱན་བཀོད་པ་ཕུན་སུམ་ཚོགས་པ་ཤིན་ཏུ་ཐ་གྲུ་ཆེ་བ། ཤིན་ཏུ་གྱ་ནོམ་པ་སྔོན་
ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་མ་བྱུང་བ་དག་ཡོངས་སུ་གཟུང་བར་གྱུར་
ཏོ། །སྨོན་ལམ་ཡང་ཤིན་ཏུ་རྒྱ་ཆེ་བ་བཏབ་བོ་ཞེས་བྱ་བ་ལ་སོགས་པ་རྒྱ་ཆེ་བར་གསུངས་ཏེ་ཚུལ་
དེ་ལྟ་བུས་དེ་བཞིན་གཤེགས་པ་འོད་དཔག་ཏུ་མེད་པས་དང་པོར་ཞིང་ཡོངས་སུ་སྦྱངས་པའི་ཚུལ་
རྒྱ་ཆེ་བར་སངྒེའི་དབྱངས་ཀྱིས་རྒྱ་ཆེར་སྒྲོག་པར་མཛད་དོ། །དེ་བཞིན་དུ་འཕགས་པ་ཚེ་དང་ཡེ་
ཤེས་དཔག་ཏུ་མེད་པའི་མཚན་བརྒྱ་རྩ་བརྒྱད་པར་ཡང་༧དེ་བཞིན་གཤེགས་པ་དགྲ་བཅོམ་པ་
ཡང་དག་པ་རྫོགས་པའི་སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་
གཟི་བརྗིད་ཀྱི་རྒྱལ་པོའི་མཚན་འཛིན་ཅིང་འཆང་བ་དང་ཀློག་ཅིང་ཁ་ཏོན་དུ་བྱེད་པ་དེ་དག་གི་
ཚེ་འཛིན་ཅིང་ཚེ་འཕེལ་བ་དང་། ཚེ་ཟད་པ་ལ་ཡང་ཚེ་སླར་འཕེལ་བར་བཞེད་ཅིང་སངས་རྒྱས་
གངྒཱའི་ཀླུང་གི་ཕྱེ་《བྱེ་》མ་སྙེད་ཀྱི་གྲངས་དང་མཉམ་པ་ཐམས་ཅད་ཀྱིས་ཡང་དང་ཡང་དུ་
གསུངས་ཤིང་། ཕན་ཡོན་རྣམ་གྲངས་མཐའ་ཡས་པ་བཀའ་སྩལ་པ་ཐམས་ཅད་ཀྱང་དེ་བཞིན་
གཤེགས་པ་ཚེ་དང་ཡེ་ཤེས་དཔག་ཏུ་མེད་པའི་སྨོན་ལམ་གྱི་མཐུ་ལས་བྱུང་ངོ། ཞེས་སངས་རྒྱས་
ཐམས་ཅད་ཀྱིས་སྒྲོག་པར་མཛད་དོ། །དེ་བཞིན་དུ་འཕགས་པ་འཆི་མེད་རྔ་སྒྲ་ལས་ཀྱང་། འདི་
1，
528



་
ནས་ནུབ་ཀྱི་ཕྱོགས་རོལ་ན། །བདེ་བ་ཅན་གྱི་འཇིག་རྟེན་ཁམས། །དེ་ན་རྫོགས་པའི་སངས་
རྒྱས་བཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་ན། །དེ་ནི་
དེ་རུ་སྐྱེ་བར་འགྱུར། །འཆི་བའི་དུས་སུ་སྟོན་པ་ནི། །དགེ་སློང་དགེ་འདུན་བཅས་པ་མཐོང་།
དེ་ན་བུད་མེད་ཡོད་པ་མིན། །མངལ་ན་གནས་པ་ཡོད་མ་ཡིན། །རིན་ཆེན་རྣམས་ཀྱི་པདྨོ་
ལས། །རྫུ་འཕྲུལ་ཆེན་པོ་འབྱུང་བར་འགྱུར། །ཟས་དང་གོས་དང་སྨན་རྣམས་དང་། །ཆོས་
གོས་མལ་ཆེ་ལྷུང་བཟེད་རྣམས། །སེམས་ཀྱིས་བསམ་མ་ཐག་ཏུ་ནི། །དེ་དག་མོད་ལ་འབྱུང་
བར་འགྱུར། ། ཕྱོགས་བཅུར་བཞུགས་པའི་སངས་རྒྱས་རྣམས། །བདེ་བ་ཅན་གྱི་བསྔགས་པ་
བརྗོད། ཅེས་གསུངས་ཏེ། དེ་ལྟར་ལན་ཅིག་མིན་པར་སངས་རྒྱས་ཐམས་ཅད་ཀྱིས་བསྔགས་
པའི་ཞིང་གི་མཆོག་དམ་པ་བདེ་བ་ཅན་ནི། དེ་བཞིན་གཤེགས་པ་འོད་དཔག་མེད་ཀྱི་ཞིང་དང་།།
མགོན་པོ་འོད་དཔག་མེད་ནི་དེ་ན་བཞུགས་པའི་སངས་རྒྱས་སོ། །དེ་ལ་ཡང་ལོངས་སྤྱོད་རྫོགས་
སྐུ་དང་། སྤྲུལ་པའི་སྐུ་གཉིས་ལས། དེ་བཞིན་གཤེགས་པ་ཚེ་དཔག་མེད་ནི་ལོངས་སྐུ་དང་།
འོད་དཔག་མེད་ནི་སྤྲུལ་པའི་སྐུའོ། །དེ་ལྟར་བདེ་བ་ཅན་གྱི་ཞིང་ན་སངས་རྒྱས་བཅོམ་ལྡན་
འདས་འོད་དཔག་ཏུ་མེད་པ་འཚོ་ཞིང་གཞེས་ལ་ཆོས་ཀྱང་སྟོན་པར་མཛད་པ་ལས་ཞིང་རབ་
འབྱམས་གྲངས་མེད་པ་རྣམས་དང་ཁྱད་པར་དུ་མི་མཇེད་ཀྱི་ཞིང་འདིར་སྤྲུལ་པ་འགྱེད་པར་
མཛད་དེ། ཕལ་པོ་ཆེར། ཇི་ལྟར་ཟླ་བ་ཤར་གྱུར་ཚེ། །ཚོད་མེད་པ་ཡི་གཟུགས་བརྙན་རྣམས།
ཆུ་ཡི་སྣོད་དུ་སྣང་གྱུར་ཀྱང་། །ཟླ་བ་གཉིས་སུ་གྱུར་པ་མེད། ཅེས་གསུངས་པ་ལྟར་ཡིན་ལ། དེ་
དག་ལས་ཀྱང་རང་ཅག་ལ་བཀའ་དྲིན་གྱི་ཁྱད་པར་དུ་གྱུར་པ་ནི་༧སངས་རྒྱས་ཤཱཀྱའི་རྒྱལ་པོ་
འཇིག་རྟེན་གྱི་ཁམས་འདིར་མཛད་པ་བཅུ་གཉིས་ཀྱི་རོལ་པ་སྟོན་པའི་དུས་སུ་འདྲི་ཞིང་ལན་ལྡོན་
པ་རྣམས་ཀྱི་མཆོག་འཕགས་པ་རབ་འབྱོར་དང་འཕགས་པ་འོད་སྲུང་གི་དགེ་ཚུལ་པདྨའི་ངད་
ལྡང་དང་། མདོ་ཏིང་ངེ་འཛིན་རྒྱལ་པོ་གསུང་བར་གསོལ་བ་འདེབས་པ་ཟླ་འོད་གཞོན་ནུ་དང་།
ཚེའི་རིག་པ་འཛིན་པ་རྣམས་ཀྱི་མཆོག་འཚོ་བྱེད་གཞོན་ནུ་རྣམས་སུ་སྤྲུལ་པ་མཛད་དོ། །དེ་དག་
ལས་ཀྱང་འཕགས་པ་རབ་འབྱོར་ནི་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གཏན་ལ་
འབེབས་པའི་ཕྱིར་༧བཅོམ་ལྡན་འདས་ལ་དྲི་བ་ཞུ་ཞིང་དེ་བཞིན་གཤེགས་པས་ནི་ལན་གྱི་སྒོ་ནས་
གཏན་ལ་འབེབས་པར་མཛད་ལ། བཅོམ་ལྡན་འདས་ཀྱིས་དོན་གྱི་དབང་འགའ་ཞིག་གཟིགས་
ནས་དྲི་བ་མཛད་པ་རྣམས་ཀྱི་ལན་ཡང་བདེ་བར་གཤེགས་པའི་དགོངས་པ་ཇི་ལྟ་བ་བཞིན་དུ་
529



ལྡོན་པར་མཛད་དོ། །དགེ་ཚུལ་པདྨའི་ངད་ལྡང་ནི་འཕགས་པ་འོད་སྲུང་གི་སྐུ་དྲུང་དུ་བསྙེན་
ནས། འོད་སྲུང་ལས་ཐེག་པ་ཆེན་པོའི་ཆོས་ཀྱི་བཀའ་དྲིན་རྒྱ་ཆེར་ནོས་ཏེ་ཉམས་སུ་བཞེས་པར་
གྲགས། ཟླ་འོད་གཞོན་ནུར་གྱུར་པས་ནི་ཏིང་ངེ་འཛིན་རྒྱལ་པོ་གསུང་བར་བསྐུལ་ཏེ་སྟོང་པ་
ཉིད་ཀྱི་ལྟ་བ་ཕུལ་དུ་ཕྱིན་པར་གཏན་ལ་ཕབ་ནས་ཏེང་ངེ་འཛིན་གྱི་སྒོ་བརྒྱ་ཕྲག་འབྱེད་པར་
མཛད། །འཚོ་བྱེད་གཞོན་ནུས་ནི་ཚེའི་རིག་བྱེད་ཀྱི་གཞུང་ལུགས་ཕྱིན་ཅི་མ་ལོག་པར་གཟུང་སྟེ།
སེམས་ཅན་ནད་ཀྱིས་གདུངས་བ་མང་པོ་ནད་ཀྱི་འཇིགས་པ་ལས་བསྐྱབ་སྟེ་སྲོག་གི་སྦྱིན་པ་རྒྱ་
ཆེར་སྩལ། ཚེའི་རིག་འཛིན་བརྙེས་ཏེ་ད་ལྟའང་བཞུགས་ཞེས་ཐོས། དེ་ལ་སོགས་པ་མཐའ་ཡས་
ཏེ་བརྗོད་པར་ག་ལ་སྤོབས། དེ་བཞིན་གཤེགས་པ་བསིལ་བའི་དངོས་པོ་བརྙེས་ཟིན་པའི་མཇུག་
ཏུ་སྤྲུལ་པའི་རྣམ་གྲངས་མཐའ་ཡས་པ་ཞིག་ཡོད་མོད། འཕགས་ཡུལ་གྱི་པཎྜི་ཏ་དང་གྲུབ་པ་
ཐོབ་པ་ཀུན་ལ་རྩོད་པ་མེད་པར་གྲགས་པ་རགས་རིམ་ཞིག་བརྗོད་ན། ༧དཔལ་མགོན་འཕགས་
པ་ཀླུ་སྒྲུབ་ཀྱི་སྲས་མཆོག་ཏུ་གྱུར་པ་རིགས་པའི་ཁུ་བྱུག་ཆེ་བ་ཞེས་བྱ་བར་གྱུར་ཏེ་སྟོང་བ་ཉིད་ཀྱི་
ལྟ་བ་གཏན་ལ་ཕབ་ནས་ཐེག་ཆེན་གྱི་ལམ་ཆེར་རྒྱས་པར་མཛད། སློབ་དཔོན་ཆེན་པོ་ལེགས་
ལྡན་འབྱེད་དུ་གྱུར་ནས་རང་བཞིན་གྱིས་གྲུབ་པ་གཏན་ལ་འབེབ་ཅིང་། བདེན་གྲུབ་གཏན་ནས་
བཀག་པའི་རང་རྒྱུད་ཀྱི་སྲོལ་རྣམ་པར་འབྱེད་པར་སྤྲུལ་པར་མཛད། བྲམ་ཟེ་ལས་རབ་ཏུ་བྱུང་
བ་པཎྜིཏ་ཆེན་པོ་ཨ་བྷ་《བྱུ་》ཀ་ར་གུསྟར་སྤྲུལ་ནས་རྡོ་རྗེ་རྣལ་འབྱོར་མའི་ལུང་བསྟན་བཞིན་དུ་
མདོ་སྔགས་ཀྱི་བསྟན་བཅོས་རྒྱ་ཆེར་མཛད། དེ་དག་དང་ཕྱོགས་མཚུངས་པར་བྱང་ཕྱོགས་ཤམྦྷ་
ལའི་ཡུལ་གྱི་གྲོང་ཁྱེར་བྱེ་བ་ཕྲག་གོ་དྲུག་གི་རྒྱལ་པོ་རྣམས་ཀྱིས་ཞབས་ཀྱི་པདྨོ་ལ་མགོ་བོས་ཕྱག་
བྱས་པའི་རིགས་ལྡན་གྱི་རྒྱལ་པོ་འཇམ་དཔལ་གྲགས་པར་གྱུར་ནས་ཚངས་པའི་དྲང་སྲོང་བྱེ་བའི་
ཚོགས་ལ་རྡོ་རྗེའི་རིགས་གཅིག་ཏུ་བྱིན་གྱིས་བརླབ་ཀྱིས་བྱིན་གྱིས་རློབ་པར་མཛད་དེ་དུས་ཀྱི་
འཁོར་ལོའི་བསྟན་པ་རྒྱ་ཆེར་རྒྱས་པར་མཛད། འཕགས་ཡུལ་གྱི་ཆ་ཤས་ཨོ་ཌི་ཡ་ནར་སློབ་
དཔོན་པདྨ་སམྦྷ་ཝར་སྤྲུལ་ནས་ཡུལ་ཀུན་གྱི་འདྲེ་སྲིན་རྣམས་དམ་ལ་བཏགས་ནས་སངས་རྒྱས་ཀྱི་
བསྟན་པ་རྒྱ་ཆེར་སྤེལ་ཞིང་། ཁ་བ་ཅན་འདིར་ཡང་ཞབས་ཀྱིས་བཅགས་ནས་བསམ་ཡས་མི་
འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེང་《བཞེངས་》པར་མཛད་ནས་བོད་ཡུལ་འདིར་
བསྟན་པ་རིན་པོ་ཆེ་ཆེས་ཆེར་དར་བར་མཛད་ལྷ་སྲིན་སྡེ་བརྒྱད་ཐམས་ཅད་དམ་ལ་བཞག་ཅིང་།
ཆོས་མིན་ཅན་མང་པོ་ཡང་ཚར་བཅད། ཁ་བ་ཅན་ནས་འགྲོ་ལྡིང་གི་ཡུལ་དུ་ཕེབས་ཏེ་གདུག་
530



པའི་ཕྲ་མེན་མ་མང་པོ་དམ་ལ་བཞག ། ལོ་བཅུ་གཉིས་སུ་འགྲོ་དོན་མཛད་ནས་སྲིན་ཡུལ་དུ་
གཤེགས་ད་ལྟའང་བཞུགས། རྡོ་རྗེ་དྲིལ་བུ་པ། བྷ་ཝ་བྷ་དྲ་སོགས་ཀྱང་ཐུགས་རྒྱུད་གཅིག་པའི་
རྣམ་སྤྲུལ་དུ་གྲགས། དེ་ནས་ཁ་བ་ཅན་དུ་འགོས་ལོ་ཙྪ་བ་ཁུག་པ་ལྷས་བཙས་སུ་གྱུར་ནས་
འཕགས་ཡུལ་དུ་བྱོན་ཏེ་བོད་ལྗོངས་འདིར་འདུས་པ་འཕགས་ལུགས་ཀྱི་སྲོལ་ཕྱེ《 ཕྱེས་》། ས་སྐྱ་
པ་ཆེན་པོ་པཎྜི་ཏ་ཀུན་དགའ་རྒྱལ་མཚན་དུ་གྱུར་ནས་འཕྲོག་བྱེད་དགའ་བོ་སོགས་ཚར་བཅད།
སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་མཛད། གསང་སྔགས་རྙིང་མའི་གྲུབ་ཆེན་རྒྱལ་
བ་གཡུང་རྡོ་རྗེ་དཔལ་བར་གྱུར་ཏེ་ལྷ་མ་སྲིན་སྡེ་བརྒྱད་མང་པོ་དམ་ལ་བཏགས། ཁྱད་པར་དུ་
ཡང་མཁས་གྲུབ་བསྟན་པའི་ཉི་མ་ཆོས་ཀྱི་རྒྱལ་པོ་དགེ་ལེགས་དཔལ་བཟང་པོར་གྱུར་ནས་
༧ཁམས་གསུམ་འགྲོ་བའི་བླ་མ་ཙོང་ཁ་པ་ཆེན་པོའི་བསྟན་པ་ལ་མ་དད་པའི་ལོག་སྨྲ་ཐམས་ཅད་
ཚར་བཅད། ཐེ་ཚོམ་གྱི་དྲི་མ་མ་ལུས་པ་དྲུངས་ཕྱུང་སྟེ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
བསྟན་པ་རིན་པོ་ཆེ་ནུབ་ཕྱོགས་ཀྱི་རྒྱ་མཚོ་ནས་ཤར་ཕྱོགས་ཀྱི་རྒྱ་མཚོ་ཆེན་པོ་ལ་ཐུག་གི་བར་དུ་
རྒྱས་པར་མཛད། སྐུ་ལུས་འདི་ཉིད་ཀྱིས་ཤམྦྷ་ལ་ལ་སོགས་པའི་ཡུལ་གྲུར་སྤྱོད་པ་ལ་གཤེགས།
གྲུབ་པའི་དབང་ཕྱུག་བསོད་ནམས་ཕྱོགས་ཀྱི་གླང་པོར་བསྟན་ནས་བརྟུལ་ཞུགས་ཀྱི་སྤྱོད་པ་སྤྱད།
རྗེ་གྲུབ་པའི་དབང་ཕྱུག་དབེན་ས་པ་བློ་བཟང་དོན་ཡོད་གྲུབ་པར་གྱུར་ཏེ་ཆོས་ཀྱི་རྒྱལ་པོ་ཡབ་
སྲས་ཀྱི་སྙན་བརྒྱུད་ཀྱི་གདམས་པ་རིན་པོ་ཆེ་རྣམས་མི་ཉམས་པར་གཟུང་། དེ་ནས་པཎ་ཆེན་
ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་དུ་སྤྲུལ་ནས་སངས་རྒྱས་ཀྱི་བསྟན་པ་རིན་པོ་ཆེ་
འཆད་རྩོད་རྩོམ་གསུམ་གྱི་སྒོ་ནས་རྒྱས་པར་མཛད། བཤད་སྒྲུང་《 སྒྲུབ་》གཉིས་ཀྱི་སྒོ་ནས་
གཏན་ལ་ཕབ། དགུང་ལོ་བརྒྱ་ཕྲག་བརྒལ་བར་བཞུགས། དེ་དག་ཐམས་ཅད་ཀྱང་སྐུ་ཚེ་རེ་རེ་
བཞིན་ཐོས་བསམ་སྒོམ་གསུམ་གྱི་སྒོ་ནས་རྒྱལ་བའི་བསྟན་པ་རིན་པོ་ཆེ་བླ་ནས་བླར་སྤེལ་ཞིང་།
གྲུབ་པའི་གོ་འཕང་མཐོན་པོར་གཤེགས་པའི་ཚུལ་བསྟན། སྐྱེས་བུ་དམ་པ་གཞན་དང་གཞན་
འཇིག་རྟེན་དུ་བྱོན་པ་རྣམས་འགའ་ཞིག་ལ་བདུད་ཀྱི་བར་གཅོད་དང་། འགའ་ཞིག་གིས་བརྟུལ་
ཞུགས་སྤྱོད་པ་མཛད་པ་གནད་དུ་མ་སོང་བ་ཡང་ཡོད་མོད། མགོན་པོ་འོད་དཔག་ཏུ་མེད་པ་
ངུར་སྨྲིག་གར་གྱིས་རོལ་པ་དང་གྲུབ་པའི་བརྟུལ་ཞུགས་སྤྱོད་པ་ཐམས་ཅད་ལ་སྐྱོན་གྱི་ཚུལ་ཅུང་
ཟད་ཀྱིས་ཀྱང་གོས་པ་མེད་པར་ཅི་མཛད་སངས་རྒྱས་ཀྱི་བསྟན་པ་རིན་པོ་ཆེ་རྒྱས་པའི་སྨན་ཡོན་
ཁོ་ནར་བཞུགས་ཏེ། གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པའི་གསུང་ལས། བླ་མ་ལྷ་
531



ལ་རྩེ་གཅིག་གསོལ་བཏབ་ནས། །ཡིད་ལ་གང་ཤར་འཕྲལ་ལ་ལག་ལེན་དུ། །འགེལ་བ་སྨྱོན་པ་
འདྲ་བའི་བརྟུལ་ཞུགས་ཀྱིས། །སངས་རྒྱས་མྱུར་དུ་འགྲུབ་པ་བདག་གི་ལུགས། ཞེས་བསྟན་
འགྲོའི་དོན་ཆེན་པོ་རྣམས་ལྟ་ཞོག །བརྟུལ་ཞུགས་ཀྱི་སྤྱོད་པ་ལྟ་བུའི་སྨྱོན་སྤྱོད་སྤྱད་པ་ཚུན་ཆོད་
《ཚད་》ཀྱིས་ཀྱང་བསྟན་པ་རིན་པོ་ཆེ་འདུལ་བའི་ལག་ལེན་དང་བཅས་པ་རྒྱས་པར་མཛད་པར་
གསུངས་པའི་ཕྱིར། དེ་ནས་སླར་ཡང་ཁ་བ་ཅན་གྱི་ཡུལ་གྲུ་ཐོབ་རྒྱལ་གྱི་ཆར་བྲུལ་ཚང་དུ་སྐུ་
བལྟམས་པ་༧རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་རོལ་པས་རོལ་
པར་མཛད་དེ་རྒྱལ་པའི་བསྟན་པའི་སྙིང་པོ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
བསྟན་པ་རིན་པོ་ཆེ་ལ་མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མ་མ་ལུས་པ་རྩད་
ནས་དྲུངས་ཕྱུང་སྟེ་སངས་རྒྱས་ཀྱི་བསྟན་པ་ཉིན་མོ་ལྟར་གསལ་བར་མཛད་ཅིང་། གཙོ་བོར་
གདུལ་བྱ་འགའ་ཞིག་གི་བློ་ངོ་དང་བསྟུན་ནས་སྦས་པའི་བརྟུལ་ཞུགས་ཉིད་གཙོ་བོར་བཟུང་སྟེ་
ནང་དུ་རིམ་གཉིས་ཀྱི་ཏིང་ངེ་འཛིན་ཁོ་ན་ལ་གཞོལ་བཞིན་པར་བཞུགས་ལ།. དེ་ཉིད་ཀྱི་རྣམ་
ཐར་རྒྱ་མཚོ་ལྟ་བུ་ལས་ཆུ་བྱི་ལོ་དགུང་གྲངས་བདུན་ཅུར་ཕེབས་དུས་ཀྱི་ཆོ་འཕྲུལ་གྱི་མཆོད་པ་
ཡན་ཆད་དུ་ཇི་ལྟར་མཛད་པ་ནི་རྗེ་ཉིད་ཀྱི་རྣམ་པར་ཐར་པ་ཆེན་མོར་བཀའ་སྩལ་པ་ལས་ཤེས་ལ།
དེ་མན་ཆོད་ཀྱི་རྣམ་པར་ཐར་པ་རྣམས་ནི་བདག་གིས་འབད་པ་ཆེན་པོས་སྒྲོག་པར་བྱའོ། །དེ་
དག་ལ་འདི་སྐད་ཅེས་བྱ་སྟེ། བྱང་ཆུབ་དམ་པའི་སེམས་ཀྱི་གྲོགས་པོ་མཆོག །གང་གི་མཛའ་
བོས་གཏོང་བ་མ་ཡིན་པ། །དེ་ཡི་འཁོར་དང་ལོངས་སྤྱོད་གནས་དང་གྲོགས། །ཀུན་ཀྱང་དག་
པ་རབ་འབྱམས་འབའ་ཞིག་འབྱུང་། ། དགེ་སློང་ཆོས་བཞི་དུལ་བའི་བསེར་བུ་གཡོ། །སྙིང་
སྟོབས་མི་དམན་ཐེག་ཆེན་བློ་གྲོས་ཅན། །ཡོན་ཏན་རྒྱ་མཚོའི་ཆུ་གཏེར་ལྗོན་ཤིང་ཕྱུག །ཀུན་
བཟོད་དེ་ཡིས་བདེ་ལེགས་ཐམས་ཅད་ཁྱེར། །འཇིག་རྟེན་དབང་ཕྱུག་རྒྱལ་པོ་སྟོན་པའི་གཙོ། །
དྲང་སྲོང་གང་གི་གསུང་སྤྲིན་རྒོད་པ་དང་། །ཆབས་གཅིག་《ཅིག་》བབས་པའི་ཆོས་ཀྱི་བདུད་
རྩི་དེས། །བྲན་ལས་ནོར་འཛིན་དེར་ནི་ལོ་ཏོག་རྒྱས། །དག་པའི་ཞིང་བཟང་འཁོར་དང་ལོངས་
སྤྱོད་ཚོགས། །ཀུན་ཀྱང་སངས་རྒྱས་ཞིང་ཀུན་གཅིག་བསྡུས་པའི། །གཟུགས་བརྙན་འཕོས་པ་
འདྲ་སྟེ་འགྲོ་འདི་ལ། །བདེ་ལེགས་སྦྱིན་ཕྱིར་བདེ་བ་ཅན་ཞེས་བྱ། །སྟོང་པ་སྙིང་རྗེ་ཟུང་འཇུག་
ལྷ་ཡི་ལྷ། །འོད་དང་ཚེ་མཐའ་ཡས་པའི་བདེན་པའི་དཔྱིད། །དུས་སུ་སྨིན་པའི་སྤྲུལ་པའི་སྒྱུ་
འཕྲུལ་གར། །ས་ཕྱོགས་ཀུན་དང་ཁ་བ་ཅན་དུ་བཀྲ། །ངེས་དོན་བཅུད་ཀྱིས་ལུས་སྟོབས་ཆེར་
532



རྒྱས་ཤིང་། སྙིང་སྟོབས་རྨད་བྱུང་བློ་ཡིས་ཀུན་ནས་མཛེས། །གྲུབ་པའི་དབང་ཕྱུག་མཁས་པའི་
བརྟུལ་ཞུགས་ཅན། །དེ་ནི་འཕྲེང་བ་རིན་ཆེན་ལྟ་བུར་མཛེས། །ཁྱད་པར་བློ་བཟང་ཡེ་ཤེས་
གདུལ་བྱའི་ཁམས། །བསམ་པ་ཇི་བཞིན་ཆོས་ཀྱི་བདུད་རྩིའི་ཆར། །འབེབ་མཁས་བློ་བཟང་
བསྟན་པའི་དཔལ་ཡོན་ཅན། །ཁྱོད་ཀྱིས་ད་དུང་ཀུན་ལ་ཐུགས་རྗེས་བཟུངས། ཞེས་བྱ་བ་ནི་
གླེང་གླེང་བའི་སྐབས་ཀྱི་ལེའུ་སྟེ་དང་པོའོ། །
ལེའུ་གཉིས་པ། དགུང་གྲངས་བདུན་ཅུའི་སྐབས་སུ་རིས་མེད་
སེམས་ཅན་གྱི་འགྲོ་དོན་བསྐྱངས་བའི་སྐོར། ་
༈ དེ་ནས་བདག་ཉིད་ཆེན་པོ་དེ་ལ་ཆུ་བྱི་ལོ་ཟླ་བ་དང་པོ་དེའི་ཚེས་བརྒྱད་ལ་ཤར་ཕྱོགས་
བསྟན་པའི་གསལ་བྱེད་སྤྱི་ལིག་ཐུ་ནོ་མིན་ཧན་གྱིས་གསུང་བྲིས་ཀྱི་ལམ་ནས་བསྐུལ་མ་མཛད་དེ།
འདུས་པ་རྒྱ་མཚོའི་དབུས་སུ་སྤྱན་དྲངས་ནས་གླེང་བཞི་རི་རབ་དང་བཅས་པའི་མཎྜལ་སྣེ་
འདོགས་ཅན། སྐུ་གསུང་ཐུགས་རྟེན། གསེར་དངུལ་གོས་བཟང་མང་པོ་དང་། གོང་མ་ཆེན་
པོའི་རྒྱལ་ཁབ་ཏུ་འཚམས་ཞུའི་མི་སྣར་མངགས་པར་མཛད་པའི་སྐུ་གཉེར་ཆེན་མོ་དགེ་སློང་ཡེ་
ཤེས་འཕྲིན་ལས་ནས་ཀྱང་དངོས་འབུལ་གྱི་མཆོད་སྤྲིན་རྒྱ་ཆེར་སྤྲོས་ཏེ། རྗེ་འགྲོ་བའི་མགོན་པོ་
ཉིད་བསྟན་འགྲོ་སྤྱི་ཁྱབ་ཀྱི་དཔལ་དུ་ཞབས་པད་བརྟན་པར་གསོལ་བ་བཏབ་པ་ལ་དགྱེས་བཞིན་
དུ་ཞལ་བཞེས་གནང་ཞིང་། འདུས་པ་རྒྱ་མཚོའི་ཚོགས་དང་ལྷན་ཅིག་ཏུ་དགེ་བའི་རྩ་བ་རྣམས་
རྫོགས་པའི་བྱང་ཆུབ་ཏུ་བསྔོ་བའི་གསུང་བསྔོ་ཤིས་བརྗོད་དང་བཅས་པ་རྒྱ་ཆེར་སྩལ། ཚེས་བཅུ་
བཞིའི་ཉིན་སྐོར་དཔོན་པ་དཀའ་ཆེན་བློ་བཟང་ཡར་འཕེལ་ནས་གསོལ་བ་བཏབ་པ་བཞིན། སྐྱེ་
བོའི་ཚོགས་ལྔ་སྟོང་བརྒལ་བ་ལ་གཟིམ་ཆུང་ཡིད་དགའ་ཆོས་འཛིན་ནས་ཞལ་གྱི་དཀྱིལ་འཁོར་
མངོན་པར་གསལ་བར་བསྟན་ནས་ཐར་པ་དང་ངེས་ལེགས་ཀྱི་ས་བོན་ཡང་དག་པར་བསྐྲུན་པར་
མཛད་ཅིང་། ཆོ་འཕྲུལ་དུས་ཆེན་གྱི་ཐོག་བསྙེན་བསྐུར་ཞུ་མི་རྣམས་ལ་ཕྱག་དབང་གི་བྱིན་
རླབས་སྩལ། ཚེས་ཉི་ཤུའི་ཉིན་རྔ་ཡན་རྡོ་རའི་དབོན་པོ་སོགས་བརྒྱ་ཕྲག་ལྷག་ཙམ་ལ་ཕྱག་གི་
འདབ་མ་མགོ་བོ་ལ་རེག་པའི་བྱིན་རླབས་སྩལ། ལྷ་ལྡན་སྨོན་ལམ་ཆེན་མོའི་དུས་མཆོད་དང་
བསྟུན་ཇོ་ཤཱཀ་རྣམ་གཉིས་ལ་སྟོང་མཆོད་སྣ་ལྔ་དང་སྙན་ཤལ་བདེན་ཚིག་གིས་བརྒྱན་པ། དགེ་
533



འདུན་འདུས་པ་ཆིག་ཁྲི་བརྒལ་བར་ལོ་མའི་མཆོད་ཡོན་བཟང་པོ་བསྔོ་རྟེན་རྣམ་གཞག་དང་
བཅས་པ་དང་། གྲྭ་པ་རེར་དངུལ་ཞོ་ཕྱེད་དོ་རེའི་ཕྱག་འགྱེད་དང་བཅས་པ་གནང་། འདི་
སྐབས་འདུས་སྡེ་ཆེན་པོ་དང་བླ་བྲང་གི་སྐུ་འཁོར། ཆབ་འབངས་ཀྱི་སྐྱེ་བོ་དང་བཅས་པས་རྗེ་བླ་
མ་ཉིད་ཞབས་པད་ཡུན་དུ་འཚོ་གཞེས་ཀྱི་ཕྱིར་སྨོན་ལམ་ཆེན་མོའི་ཐོག་ཏུ་མང་ཇ་གསུམ་རེ་ཞུས་
ཤིང་། ཚེའི་རིག་བྱེད་ཀྱི་པཎྜིཏ་ཆེན་པོ་ནམ་མཁའ་དོན་གྲུབ་པས་མང་ཇ་གཅིག་བཅས་ཞུས་པ་
རྣམས་ཐུགས་རྗེའི་སྤྱན་རས་ཀྱིས་བཙའ་བར་མཛད། ལོ་ལྟར་འཆར་ཅན་གྱི་ལུགས་སྲོལ་ལྟར་ལ་
མོ་ལྷ་ཆེན་ཚངས་པ་ཚན་《ཆེན་》པོར་སྔར་བཅོལ་ལེགས་པའི་གཏང་རག་དང་། ད་འཆོལ་
ལེགས་པའི་གསོལ་འདེབས་སུ་སྐུ་ཆས་རྒྱས་པ། ཚོགས་ཀྱི་འཁོར་ལོ་དང་བཅས་པ་འབུལ་གནང་
གི་མགོ་བརྗོད་དུ། ༧དབང་གི་རང་བཞིན་རྣམ་མང་ཐོས་པའི་སྲས། །མ་རུངས་འདུལ་ཕྱིར་
བེང་ཆེན་ཞགས་པ་འཛིན། ། རྒྱལ་བསྟན་སྐྱོང་ཞིང་དམ་ཚིག་ལྡན་པ་ཡི། །འཕྲིན་ལས་སྒྲུབ་
མཛད་འཆི་མེད་ཚངས་པ་རྒྱལ། ཞེས་པ་དང་བཅས་ཏེ་སྩལ། ཟླ་བ་འདིའི་ནང་ལ་སོགས་པའི་
སྐབས་གངས་ཅན་ཆོས་འཕེལ། ཤངས་དགའ་ལྡན་ཆོས་འཁོར་གླིང་། རོང་དགའ་ལྡན་བྱམས་
པ་གླིང་། རྒྱལ་ཆེན་རྩེ་ཆོས་འཁོར་བདེ་ཆེན། མཚན་སྒྲོག་དགའ་ལྡན་དར་རྒྱས་གླིང་། ཞྭ་ལུ་རི་
མཐིལ། གསེར་མདོག་ཅན། རྒྱང་རོ་གསེར་སྡིངས། བྱམས་པ་གླིང་། ཉུག་ཆོས་འཁོར་གླིང་
རྣམས་སུ། བསྟན་འགྲོའི་ཕན་བདེ་སྤེལ་བ་དང་། རྗེ་ཉིད་ཀྱང་ཡུན་རིང་པོར་འཚོ་ཞིང་གཞེས་
པའི་ཕྱིར་དཀོན་མཆོག་ལ་མཆོད་པ་དང་དགེ་འདུན་ལ་བསྙེན་བཀུར་རྨད་དུ་བྱུང་བ་དང་བཅས་
ཏེ་༧ཐུབ་པའི་དབང་པོའི་གསུང་གངས་ཅན་གྱི་ལྗོངས་འདིར་འགྱུར་རོ་ཅོག་ཟླ་བ་རེའམ་གཉིས་
གང་བྱུང་རེ་གསུང་སྒྲོག - །ཆོས་གྲྭ་ཆེན་པོ་འདི་ཁར་གྲྭ་ཚང་ཁག་སོ་སོ་ནས་ཚོ་བསྡུས་ཀྱི་གྲྭ་གྲངས་
བརྒྱ་རྩིས་ཟླ་བ་དུ་མར་གསུང་སྒྲོག གཙང་རོང་གི་དགོན་སྡེ་གཞན་ཡང་ཁག་མང་པོས་ཡུམ་རྒྱས་
འབྲིང་བསྡུས་གསུམ་དང་གཟུངས་བསྡུས། བརྒྱད་སྟོང་པ། བསྐལ་བཟང་བཅས་གསུང་སྒྲོག་
དང་སྒྲོལ་མ་དང་། ཤེར་སྙིང་། གདུགས་དཀར། ཚེ་གཟུངས། ཚེ་ཆོག་བཅས་ཟླ་བ་གཅིག་
གཉིས་ཀྱི་བར་ལ་རྒྱས་པར་མཛད། དེ་མཚུངས་གྲུབ་པའི་དབང་ཕྱུག་གི་གདན་ས་དབེན་ས་ཆོས་
ཀྱི་ཕོ་བྲང་དང་། དགའ་ལྡན་རབ་རྒྱས། རྒྱལ་ཆེན་རྩེ་ཆོས་སྡེ། སྣར་ཐང་ཆོས་སྡེ། བཀྲ་ཤིས་
དགེ་འཕེལ་སོགས་སུ་ཆོས་སྲུང་དམ་ཅན་རྒྱ་མཚོར་བསྐང་གསོ་ཟླ་གྲངས་མང་པོ་སྦྲེལ་བ་དང་།
ཆོས་ཀྱི་རྒྱལ་པོ་དང་ལྷ་མོ་བེཀྱེ་བཅས་ཀྱི་སྒེར་བསྐང་སྒྲུབ་རྒྱུ་གནང་བ་ཐམས་ཅད་ལ་ཇ་ཐུག་ལ་
534



སོགས་པའི་བསྙེན་བཀུར། མཆོད་གཏོར་སྤྱན་གཟིགས་ལ་སོགས་པའི་མཆོད་པ། བསྔོ་རྟེན་
རྣམ་བཞག སྐུ་ཡོན་གོས་དར་ཡུལ་གྲུ་སྣ་ཚོགས་ཀྱི་གོན་པའི་རིགས། རྡོར་དྲིལ། གཏོར་ཆ།
མཆོད་ཆས། སྦུབ་སིལ་བཅས་དངོས་པོ་སྣ་ཚོགས་ཀྱི་སྐུ་འགྱེད་རྒྱ་ཆེར་སྩལ། ཟླ་བ་གཉིས་པའི་
ཚེས་བཅུའི་ཉིན་ཏྲེ་བོ་བསམ་གྲུབ་དགོན་གྱི་བླ་མ་ངོ་གཡོག་དྲུག་ལ་བསྙེན་པར་རྫོགས་པ་དགེ་
སློང་གི་དངོས་པོ་ཡང་དག་པར་སྩལ། རྣམ་ཐར་ཆེན་མོར་ཟླ་བ་དང་པོའི་ཚེས་གཉིས་ཀྱི་ཉིན་
ལྷུན་གྲུབ་གླིང་པའི་རྗེ་དྲུང་བློ་བཟང་དགེ་འདུན་ལ་འཕྲིན་ལས་ཀྱི་ཁ་ལོ་བསྒྱུར་བའི་ཁུར་བཞེས་
ཀྱི་བཀའ་ཕེབས་པར་གསུངས་པ་བཞིན། ཧོར་ཟླ་གཉིས་པའི་འདི་ཁའི་འདུལ་ཚེས་བཅུ་གསུམ་
གྱི་ཉིན་མཛོད་འཛིན་གྱི་ཁྲི་ལ་མངའ་གསོལ་མཛད་དེ། ཛམྦྷ་ལའི་སྐུ་བརྙན་སྩོལ་བ་དང་ཆབས་
ཅིག་པར་དབང་བསྐུར་བའི་ཤིས་བརྗོད་དང་། གང་སྤྱིའི་བསླབ་བྱ་ནན་ཏན་དུ་སྩལ། དེ་དུས་
༧རྒྱལ་དབང་ཐམས་ཅད་མཁྱེན་གཟིགས་ཆེན་པོ་མགར་ཐར་དུ་བཞུགས་སྟན་འཇགས་ཀྱང་མི་
དབང་པའི་སེ་ཕོ་ལྷ་བས་ཐུགས་འགན་བཞེས་ཏེ་གཞུང་དང་སྐུ་སྒེར་བཅས་སོ་སོ་ནས་རྗེ་བླ་མ་
མཆོག་ལ་རྟེན་འབྱུང་གི་ལེགས་སྐྱེས་གསར་སྤྲོས་དང་། ཕྱག་མཛོད་རིན་པོ་ཆེར་ཁྲི་འབུལ་བཅས་
ཕུལ་དུ་བྱུང་བའང་བསྐྲུན། གཞན་ ཡང་ དགོན་སྡེ་ ཁག་ སོ་ སོ་ནས་ ལེགས་ འབུལ་མཐར་
《མཐའ་》ཡས་པ་དང་། མི་སྡེ་སོ་སོ་ནས་རྗེ་བཙུན་བླ་མ་མཆོག་ལ་ལེགས་འབུལ་གྱི་དངོས་སྐྱེས་
ཕུལ་བ་རྣམས་དགྱེས་བཞིན་དུ་བདག་གིར་མཛད། བཅུ་གསུམ་མཆོད་པའི་དུས་ཆེན་དང་
བསྟུན་ནས་ཚ་གྲ་དང་དགེ་འདུན་རེར་འབྲུ་མཁར་ཁལ་རེའི་ཕྱག་འགྱེད་རྨད་དུ་བྱུང་བ་དང་།
གཙང་རོང་གི་དགོན་སྡེ་ཕལ་མོ་ཆེ་རིས་སུ་མ་ཕྱེ་བ་བརྒྱ་དང་དྲུག་ཅུ་རེ་དྲུག་ལ་མང་ཇ་ལྔ་དྲུག་
ཙམ་རེའི་ཐོག་ཞལ་འདོན་སོགས་སྔར་རྒྱུན་ལྟར་གནང་ཞིང་། དེ་དག་ལ་བསྔོ་རྟེན་རྣམ་གཞག་
གོས་དར་སོགས་ཀྱི་མང་འགྱེད་ཚད་མེད་པ་སྩལ། རི་ཁྲོད་ཁག་སུམ་ཅུ་སྐོར་ལ་ཟླ་སྐོར་ལ་ཉིན་
ལྟར་མང་ཇ་གསུམ་རེ་དང་ཡོན་དངུལ་ཞོ་གསུམ་རེ་བཅས་ཀྱི་བསྙེན་བཀུར་བླ་ན་མ་མཆིས་པ་
གནང་། ཚེས་བཅུ་བདུན་གྱི་ཉིན་ཤུག་ཆོས་འཁོར་གླིང་བླ་གྲྭ་ནས་ཞབས་བརྟན་རྟེན་འབྱུང་གི་
མཆོད་སྤྲིན་སྤྲོས་ཏེ་སྐྱབས་སེམས་སྔོན་དུ་འགྲོ་བས་སྤྱན་འདྲེན་ཁྲུས་གསོལ་མཎྜལ་དང་བཅས་
པའི་ཆོ་ག་རྣམ་པར་དག་པས་གསོལ་བ་བཏབ་པ་ལྟར་ཞལ་བཞེས་གནང་ཞིང་ཁོང་རྣམས་ལ་ཡང་
གསུང་ཆོས་ཀྱི་འབྲེལ་བ་མང་སྐོལ་དང་སྐུ་འགྱེད་ཀྱི་བསྙེན་བཀུར་རྨད་དུ་བྱུང་བ་གནང་། ཚེས་
བཅོ་བརྒྱད་དཔལ་ལྡན་ཨ་ཏི་ཤའི་དུས་ཆེན་གྱི་ཉིན་དཔལ་གསང་སྔགས་རྒྱུད་པ་གྲྭ་ཚང་ནས་རྒྱུ་
535



ཡོན་རྨད་དུ་བྱུང་བ་དང་བཅས་ཏེ་གཟིམ་ཆུང་ཉི་འོད་འཁྱིལ་བར་བཅོམ་ལྡན་འདས་མགོན་པོ་ཚེ་
དཔག་མེད་འཆི་མེད་རྔ་སྒྲའི་དཀྱིལ་འཁོར་ཆེན་པོའི་ཆོ་ག་དང་འབྲེལ་བའི་བརྟན་བཞུགས་
འབུལ་བར་མཛད་པའི་དགོང་ཇའི་ཚོགས་དབུར་ཞབས་ཀྱི་པདྨོ་བཀོད་དེ། - རིག་པ་འཛིན་པའི་
འདུས་པའི་སྡེ་ཆེན་པོས་བཀྲ་ཤིས་རྫས་བརྒྱད་སོགས་ཕུལ་ཏེ་གསོལ་བ་བཏབ་པ་ལྟར་རྡོ་རྗེའི་
བཀའ་མི་འགྱུར་བའི་ཞལ་བཞེས་ཡང་དག་པར་གནང་། སྔགས་གྲྭ་འདུས་སྤྱིར་མང་འགྱེད་
ཞབས་ཏོག་རྒྱ་ཆེར་མཛད། ཚེས་ཉེར་གཅིག་ལ་བཞད་བཀྲ་ཤིས་དགེ་འཕེལ་གྱི་བླ་སྤྱི་དགོན་ལག་
དང་བཅས་པ་ནས་མི་འཇིག་རྡོ་རྗེའི་ཁྲི་ལ་ཞབས་པད་ཡུན་རིང་དུ་བརྟན་པའི་ཕྱིར་མཎྜལ་ལ་
སོགས་པའི་དངོས་འབུལ་གྱི་མཆོད་སྤྲིན་སྤྲོས་པ་རྣམས་དགྱེས་བཞིན་དུ་བདག་གིར་མཛད་པ་
དང་ཆབས་ཅིག་པར་ཞལ་བཞེས་གནང་ཞིང་མང་འགྱེད་ཀྱི་བཀའ་དྲིན་ཀྱང་སྩལ། ཉེར་དྲུག་གི་
ཉིན་རིན་ཆེན་རྩེ་གཞིས་གཉེར་དཀའ་ཆེན་ས་ལ་བས་དངོས་འབུལ་བཏེག་ནས་གཟིམ་ཆུང་
ཞབས་བརྟན་ཕུལ་བར་དགྱེས་བཞིན་ཞལ་བཞེས་གནང་། ནག་པ་ཟླ་བའི་ཚེས་གསུམ་ལ་ཆོས་གྲྭ་
ཆེན་པོ་འདི་ཁར་གསར་ཞུགས་ཀྱི་བཙུན་པ་རྣམས་དང་སྣར་ཐང་བ། ཁམས་སོག་སོགས་ཕྱོགས་
འདུས་ཀྱི་རིགས་བརྒྱད་ལྷག་བཅུ་ཕྲག་གསུམ་དང་བརྒྱ་ཕྲག་གཉིས་ལ་ཡོངས་རྫོགས་དགེ་བསྙེན་
ནས་བཟུང་སྟེ་དགེ་ཚུལ་གྱི་བར་གྱི་སྡོམ་པའི་བཀའ་དྲིན་སྩལ། ཚེས་ལྔ་ལ་རི་ཁུད་ཆོས་སྡེ་བླ་སྤྱི་
གཞིས་བྱེས་ཐུན་མོང་ནས་མཎྜལ་དངོས་འབུལ་གྱི་མཆོད་སྤྲིན་སྤྲོས། ཚེས་བརྒྱད་ལ་ལ་མོ་ཆོས་
སྐྱོང་ཆེན་པོའི་ལུང་ཕབས་བཞིན་བཀྲ་ཤིས་ལྷུན་པོའི་ཟུར་བཞི་སློབ་དཔོན་རྣམས་དང་དགེ་
འདུན་གྱི་སྡེ། རྫོང་གཞིས་མངའ་འབངས་དང་བཅས་པ་རྣམས་ཀྱིས་དང་བ་ཆེན་པོས་རྒྱུ་ཡོན་
སྦྱར་ནས་གཟིམ་ཆུང་ཉི་འོད་དུ་གསང་སྔགས་རྒྱུད་པ་གྲྭ་ཚང་གི་རིག་པ་འཛིན་པའི་དགེ་འདུན་
གྱི་སྡེ་སྤྱན་དྲངས་ཤིང་བསྙེན་བཀུར་ཞུས་ཏེ་བཅོམ་ལྡན་འདས་ཚེ་དཔག་མེད་ལྷ་དགུའི་དཀྱིལ་
འཁོར་གྱི་ཆོ་ག་དང་འབྲེལ་བའི་ཞབས་བརྟན་ཕུལ་བའི་ཚོགས་དབུར་ཡང་ཕེབས་ནས་རིག་
སྔགས་ཀྱིས་བྱིན་གྱིས་བརླབས་པའི་བཀྲ་ཤིས་རྫས་བརྒྱད་གཙོ་བོར་གྱུར་པའི་མཎྜལ་དང་། སྐུ་
གསུང་ཐུགས་རྟེན་དངུལ་གོས་དར་ལ་སོགས་པའི་དངོས་འབྱོར་དང་། ཏིང་ངེ་འཛིན་གྱིས་སྤྲུལ་
པའི་ཀུན་ཏུ་བཟང་པོའི་མཆོད་སྤྲིན་སྤྲོས་ཏེ་གསོལ་བ་བཏབ་པ་ལྟར་ཞབས་ཀྱི་པདྨོ་ཡུན་དུ་བརྟན་
པའི་ཞལ་བཞེས་དགྱེས་བཞིན་དུ་གནང་ཞིང་། དེ་གོང་ནམ་མཁའ་ཤིན་ཏུ་རྩུབ་པར་ཡོད་ཀྱང་
དེ་ཉིན་ནས་བཟུང་སྟེ་ཤིན་ཏུ་འཇམ་པར་གྱུར། འདུས་སྡེ་རིན་པོ་ཆེར་ཡང་མང་ཇ་བཟང་མང་
536



དང་ཕྱག་འགྱེད་དངུལ་ཞོ་ཕྱེད་དོ་རེ། བསྔོ་རྟེན་བཅས་བཟང་པོ་ཕུལ་བ་རྣམས་ལ་ཡང་དགྱེས་
བཞིན་དུ་བྱིན་རླབས་ཀྱི་ཏིང་ངེ་འཛིན་མཛད། ལྷ་ས་སྨོན་ལམ་ཐོག་མང་ཇ་གསུམ་དང་བསྔོ་
རྟེན་རྣམ་གཞག །གཙང་རོང་གི་དགོན་སྡེ་ཆེ་ཕྲ་ཉིས་བརྒྱ་བརྒལ་བར་མང་ཇ་ལྔ་རེ་རྣམ་གཞག་
དང་བཅས་པའི་སྒོ་ནས་སྐུ་ཚེའི་རྟེན་འབྲེལ་བསྒྲིགས་པ་ཐམས་ཅད་ཕུལ་དུ་ཕྱིན་པར་གྲུབ་པ་དེ་
ཐམས་ཅད་རྗེ་བླ་མ་ཉིད་ཀྱི་བཀའ་དྲིན་ཁོ་ན་ལས་བྱུང་བ་ཡིན། དེར་སྐུ་གེགས་ཀྱི་རྣམ་པ་ཕྲན་
བུ་ཡོད་པ་ལྷག་མེད་དུ་ཞི་བའི་རྟགས་མངོན་དུ་གྱུར་བས་འགྲོ་བ་མ་ལུས་པ་དབུགས་དབྱུང་བ་
ཐོབ། ཚེས་བཅུ་གཉིས་ལ་དཔལ་འཁོར་ཆོས་སྡེའི་མཁན་པོ་གྲྭ་ཚང་ཁག་བཅུ་བདུན་བཅས་ནས་
མཎྜལ་རྟེན་འབྱུང་གི་འབུལ་ནོད་གྱ་ནོམ་པ་ཕུལ་ནས། །སེངྒེའི་ཁྲི་ཆེན་པོར་ཡུན་དུ་ཞབས་པད་
བརྟན་དགོས་པའི་གསོལ་བ་བཏབ་པ་ལྟར་ཞལ་བཞེས་དང་གདབ་ལན་གྱི་མང་འགྱེད་ཀྱང་གྱ་
ནོམ་པ་གནང་། དེར་ཚོགས་ཚང་མ་ལ་ལམ་རིམ་གྱི་གསུང་བཤད་དང་བཅས་པའི་ཆོས་འབྲེལ་
གནང་བས་གསུང་གི་བདུད་རྩི་རྣ་བར་ཐོས་པ་ཐམས་ཅད་ལ་ཐར་པའི་ས་བོན་བླ་ན་མ་མཆིས་པ་
ཐོབ། ཚེས་བཅུ་བཞི་ལ་གསེར་འོག་གྲྭ་ཚང་བླ་སྤྱི་ནས་སྒེར་གྱིས་མཎྜལ་རྟེན་འབྱུང་ཕུལ་བ་ལ་
དགྱེས་བརྩེའི་ཞལ་བཞེས་གནང་ཞིང་ཁོང་རྣམས་དང་དབུས་པ་སོགས་སེར་སྐྱ་བརྒྱ་ཕྲག་གཉིས་
ལྷག་པར་ཉི་གཞོན་འཆར་ཀ་མ་སོགས་ཀྱི་འདོད་ཆོས་དང་ཟང་ཟིང་གིས་མཉེས་པར་མཛད།
དཔྱིད་ཆོས་གཉིས་པ་ལ་དགེ་འདུན་ཞལ་གྲངས་སུམ་སྟོང་ལྔ་བཅུ་ང་གཉིས་ཙམ་ལ་ཕྱག་འགྱེད་
འབྲུར་ཕབ་བྲེ་ཚད་ཀྱི་ཁལ་སུམ་ཁྲི་བཞི་སྟོང་བརྒྱད་བརྒྱ་ཐོབ་རྩིས་ཀྱི་དངོས་པོ་སྣ་ཚོགས་པའི་སྐུ་
འགྱེད་བཀའ་དྲིན་གྱིས་བསྐྱངས་ཤིང་རྣམ་གཞག་སོགས་ཀྱང་གཟབས་《 གཟབ་》རྒྱུས་དང་།
རྒྱུད་གྲྭར་ཡང་དགེ་འདུན་ཞལ་གྲངས་བརྒྱ་དང་གོ་དྲུག་ལ་བལ་ཊམ་གསུམ་རེ། ཆོས་སྲུང་ལ་
མདའ་དར་བསྔོ་རྟེན་རྣམ་གཞག་སོགས་རྒྱས་པར་སྩལ། ཉེར་བཞི་ལ་ཟི་ལིང་རྡོར་ཁེ་ཨམ་བན་
ནས་འཚམས་འདྲི་ཞུ་མི་ཞུ་ཡིག་དངོས་སྐྱེས་དང་བཅས་པ་འབྱོར་བ་ལ་མཇལ་ཕྱག་གནང་ཞིང་
གསོལ་ཇ་གཅིག་གི་རིང་མི་ངོ་རྣམས་ལ་སྐུ་མདུན་དུ་བཞུགས་གྲལ་གནང་ནས་ཨམ་བན་ལ་
འཚམས་འདྲི་སོགས་གསུང་གི་བདུད་རྩི་སྩལ། གནམ་སྟོང་གི་ཉིན་ལྷ་ལྡན་ཕྱོགས་སུ་གོང་མ་ཆེན་
པོའི་སྐུ་ཚབ་ཏུ་བཀས་མངགས་པའི་རྒྱ་དཔོན་རྨ་ཏཱ་ཤིན་གྱི་གཉེར་པ་ངོ་གཡོག་ལ་མཇལ་ཕྱག་
གནང་། ས་གས་ཉ་བའི་ཟླ་བའི་ཚེས་གཅིག་གི་ཉིན་ཟི་ལིང་ཨམ་བན་གྱི་འཚམས་འདྲི་ཞུ་མི་
རྣམས་ལ་ཕྱག་དབང་དང་བཅས་ཏེ་ཐོན་ཕྱག་གནང་ཞིང་ཨམ་བན་ལ་ཡང་བཀའ་ལན་བཅས་
537



སྩལ། ཚེས་གསུམ་གྱི་ཉིན་གཞིས་སོག་གི་རྒྱ་དཔོན་ཨུ་པ་ཤི་སྐོར་དང་མང་ཇའི་སྦྱིན་བདག་
སོགས་ཁ་ཤས་དང་དེའི་སང་ཉིན་ཆོས་འཁོར་ལྷུན་པོ་བ་ནས་ཞབས་བརྟན་ཕུལ་ཞིང་འགའ་ཞིག་
ནས་བྱམས་ཆོས་སྡེ་ལྔའི་རྒྱུགས་འབུལ་བ་ཁ་ཤས་དང་། རྒྱ་མི་ཀུན་རྒྱལ་ངོ་གཡོག་གསུམ་བཅས་
ལ་ཕྱག་དབང་གནང་། ཚེས་བརྒྱད་ཀྱི་ཉིན་རྒྱ་མི་དྲུག་ཅུ་ཐམ་པ་གཞིས་ཀ་རྩེར་རྩྭ་གསོས་སུ་ཡོད་
པ་རྣམས་ཕྱིར་ལོག་གདོང་ཐོན་ཕྱག་ཞུ་བར་སྐུ་མདུན་དུ་བཅར་བ་རྣམས་དང་ཆོས་གྲྭ་འདི་ཁའི་
གྲྭ་རིགས་གྲ་《གྲྭ་》སྐོར་དུ་འབྱོན་མི་སོག་པོ་དང་ཁམས་པ་སོགས་ལ་ཕྱག་དབང་གནང་། ས་
གས་ཉ་པའི་ཚེས་བཅོ་ལྔའི་ཉིན་ཆོས་གྲྭ་འདི་ཁའི་སྒྲིགས་འགྲིམས་པ་དང་ཕྱོགས་ཐག་རིང་པོ་ནས་
བསྙེན་རྫོགས་ཀྱི་སྡོམ་པ་དོན་གཉེར་གྱིས་སྐུ་དྲུང་དུ་བསྙེན་པ་བཅུ་ཕྲག་གསུམ་དང་ཡོན་ཏན་གྱི་
གྲངས་ལྡན་བསྒྲུབ་བྱར་བཅད་པ་ལ་བསྙེན་རྫོགས་ཀྱི་སྡོམ་པ་སྩལ་ཏེ། དེ་རྣམས་ཀྱི་རྒྱུད་ལ་ཐར་
པ་དང་མྱ་ངན་ལས་འདས་པའི་ས་བོན་གྲུང་པོ་ཐེབས་པར་མཛད། དེ་དུས་སྣར་ཐང་ཆོས་སྡེར་
མང་ཇ་ལྔ་དང་སྐུ་འགྱེད་གྲྭ་པ་རེར་ཁ་བཏགས་རེ། བསྔོ་རྟེན་རྣམ་གཞག་མཆོད་པ་སྣ་ལྔ་ལྔ་བཅུ་
ཚར། ཐུབ་པ་གསུམ་སྦྲགས་མ་དང་བྱམས་པ་མགོན་པོ་ལ་སྙན་ཤལ་བཅས་གནང་། ཚེས་ཉི་
ཤུའི་ཉིན་ཕྱོགས་འདུས་ཀྱི་སེར་སྐྱ་བརྒྱད་ཅུ་སྐོར་ལ་ཕྱག་དབང་དང༌། དྭགས་པོ་གནང་རྫོང་
པའི་བང་མི་ངོ་གཡོག་བཞི་ལ་དམིགས་བརྩེ་མའི་ལྗགས་ལུང་བཅས་སྩལ། དེའི་སང་ཉིན་སེར་
འབྲས་དགེ་གསུམ། ཕུན་ཚོགས་གླིང་པ་སོགས་ཕྱོགས་འདུས་དང་། ཆོས་གྲྭ་འདི་ཁའི་སྒྲིགས་
རྒྱུག་པ་སོགས་གསུམ་ལྷག་བཅུ་ཕྲག་གསུམ་ལ་དགེ་སློང་གི་དངོས་པོའི་བཀའ་དྲིན་བླ་ན་མེད་པ་
སྩལ། ཚེས་ཉེར་ལྔ་ལ་ཆོས་གྲྭ་འདི་ཁ་རང་གི་སྒྲིགས་རྒྱུག་པ་དང་སེར་འབྲས་སོགས་དྲུག་ལྷག་
བཅུ་ཕྲག་ཟུང་ལ་བསྙེན་རྫོགས་ཀྱི་སྡོམ་པ་སྩལ། ཚེས་བརྒྱད་ལ་བྱང་ཕྱོགས་ཐོར་ཁོད་ཀྱི་ཡུལ་གྲུ་
ནས་རྒྱལ་པོ་ཨཱ་ཡུ་ཥེ་ཞི་བར་གཤེགས་པའི་དགོངས་རྫོགས་དང་། ཁ་ཐོན་དྷ་རྨ་པཱ་ལ་སོགས་ཚེ་
དང་ལྡན་པ་རྣམས་ཀྱི་ཚོགས་གསོག་བགྱིད་པར་ནམ་མཁའ་དགེ་སློང་སོགས་ཨེལ་ཆི་ངོ་གཡོག་
གོང་མ་ཆེན་པོར་དགོངས་ཞུས་ཀྱི་བོད་དུ་འོངས་པ་རྣམས་དང་། རྫོར་ཁང་གི་རྫར་ཁོ་ཆི་དང་
བཅས་པ་རྣམས་ལྷ་ སར་འབྱོར་བའི་བང་ ཕྱིན་འབྱོར་པ་ལྟར་མཇལ་ཕྱག་བཀའ་དྲིན་གྱིས་
བསྐྱངས་ཤིང་། མི་ངོ་རྣམས་ལ་ཇ་གྲལ་གྱི་བདག་རྐྱེན་དང་ལུགས་གཉིས་ཀྱི་བཀའ་འདྲི་ཞིབ་
རྒྱུས་སུ་སྩལ། ཁོང་རྣམས་ཀྱང་ཞལ་མཐོང་བ་ཙམ་གྱིས་དད་པའི་སྤུ་ལོང་ཆེར་གཡོས་ཏེ་འདི་ཕྱི་
ཀུན་ཏུ་དགེ་བའི་སྐྱབས་འཇུག་ནན་ཏན་ཞུས། གནམ་སྟོང་གི་ཉིན་དབུས་གཙང་གི་ཕྱོགས་
538



མཐའ་དག་ནས་རྗེ་བཙུན་བླ་མ་རྡོ་རྗེ་འཆང་ཆེན་པོ་གང་འདི་ལས་རབ་ཏུ་དབྱུང་བའི་སྡོམ་པ་
ཐོབ་ན་ཅི་མ་རུང་སྙམ་དུ་དད་པ་དང་དོན་གཉེར་ཆེན་པོས་ལྷགས་པ་བདུན་ལྷག བཅུ་ཕྲག་
བཞི་ལ་ཡོངས་སུ་རྫོགས་པ་དགེ་བསྙེན་ནས་དགེ་ཚུལ་གྱི་བར་དཀྱུས་ཐོག་གཅིག་པའི་སྡོམ་པ་
སྩལ། སྣོན་ཟླ་བའི་ཚེས་བཅུ་གསུམ་ལ་ཕྱོགས་འདུས་ཀྱི་དོན་གཉེར་བ་ཉེར་དྲུག་ལ་བསྙེན་
རྫོགས་ཀྱི་སྡོམ་པའི་བཀའ་དྲིན་སྩལ། ཚེས་བཅུ་བཞི་ནས་བཟུངས་ཏེ་སྨོན་ལམ་ཆེན་མོ་ཉིན་
གསུམ་གྱི་རིང་དངོས་སུ་བཤམས་པ་དང་ཡིད་ཀྱིས་སྤྲུལ་པའི་མཆོད་སྤྲིན་གྱིས་དུས་གསུམ་གྱི་
སངས་རྒྱས་རྣམས་ལ་མཆོད་པ་དང་། དེ་དང་ལྷན་ཅིག་ཏུ་དགེ་འདུན་གྱི་སྡེ་ཆེན་པོར་བསྙེན་
བཀུར་དང་། དབུལ་ཕོངས་ཀྱི་སྐྱེ་བོ་མང་པོ་ལ་སྦྱིན་པའང་རྒྱ་ཆེར་སྩལ། ཁྱད་པར་དུ་རྒྱལ་བ་
བྱམས་པའི་བསྟན་པ་འཇིག་རྟེན་དུ་དར་བའི་ཚེ་དེར་ཚོགས་ཀྱི་སྐྱེ་བོ་ཐམས་ཅད་འདུས་པ་དང་
པོར་སྐྱེ་བའི་སྤྱན་དམིགས་ཀྱི་རྒྱས་འདེབས་མཛད། དེ་བསྟུན་ཁྲོ་ཕུའི་བྱམས་ཆེན་ལའང་མཆོད་
འབུལ་དང་དགེ་འདུན་གྱི་བསྙེན་བཀུར་རྨད་དུ་བྱུང་བ་མཛད། ཆོས་བཅུ་དྲུག་ལ་བྲུལ་ཚང་གི་
སྲས་མོ་ཞིག་ལ་དགེ་བསྙེན་ནས་དགེ་ཚུལ་མའི་བར་གྱི་སྡོམ་པ་སྩལ། ཚེས་བཅུ་དགུ་ལ་བྲུལ་ཚང་
གི་སྐུ་ངོ་ཚང་མ་འཁོར་བཅས་དང་རྒྱ་ནག་ཏུ་གོང་མ་ཆེན་པོའི་འཚམས་ཞུར་གཏོང་བ་གནང་རྒྱུ་
སྐུ་གཉེར་དགེ་སློང་བློ་བཟང་བཀྲ་ཤིས་བཅས་ལ་གྲུབ་རྒྱལ་ལུགས་ཀྱི་ཚེ་དབང་སྩལ་ཞིང་མི་སྣ་
མཁན་པོར་ཐོན་ཕྱག་ཀྱང་གནང་། ཉེར་གཅིག་གི་ཉིན་བྲུལ་ཚང་གི་སྐུ་ངོ་རྣམས་ལ་ཐོན་ཆས་
སྩལ་ཞིང་ཚེས་ཉེར་ལྔ་ལ་ཨ་མདོ་རྔ་པ་སོགས་ཕྱོགས་འདུས་གྲྭ་གྲངས་ཉི་ཤུ་རྩ་བཞི་ལ་བསྙེན་
རྫོགས་ཀྱི་བཀའ་དྲིན་སྩལ། ཟླ་བ་དྲུག་པའི་ཚེས་ལྔ་ལ་ལྷ་རྩེ་འོག་མིན་གླིང་པ་དཔོན་སློབ་དགེ་
འདུན་གྱི་སྡེ་དང་བཅས་པ་ནས་ཞབས་པད་བརྟན་པའི་རྟེན་འབྱུང་གི་སྒོ་འཕར་ཕྱེ་བའི་དངོས་པོ་
རྣམས་བདག་གིར་མཛད་ཅིང་ཞལ་བཞེས་ཀྱང་དགྱེས་པ་ཆེན་པོས་གནང་། ཚེས་བདུན་གྱི་ཉིན་
བུ་སྟོན་ཆོས་རྗེའི་གདན་ས་པ། ཞྭ་ལུ་བ་རྣམས་ནས་ཚེ་ཚོག་དང་འབྲེལ་བའི་བརྟན་བཞུགས་
ཕུལ་ཞིང་། མཎྜལ་ལ་སོགས་པའི་དངོས་སྐྱེས་དང་། བཀྲ་ཤིས་རྫས་བརྒྱད་ལ་སོགས་པའི་
མཆོད་སྤྲིན་སྤྲོས་པ་རྣམས་བདེ་སྟོང་གི་ངང་དུ་བཞེས། ཕར་ཡང་འདུས་ཚོགས་སུ་མང་ཇ་འགྱེད་
དང་བཅས་ཏེ་བཀའ་བཞེས་བཟང་པོ་སྩལ། ཚེས་བཅུ་གཉིས་ལ་ཐུབ་བསྟན་རྣམ་རྒྱལ་གྱི་མཁན་
པོ་སོགས་སྐལ་ལྡན་མང་པོར་ཕྱག་དབང་གི་བྱིན་རླབས་དང་དངོས་པོའི་སྦྱིན་པ་ཡང་རྒྱ་ཆེར་སྩལ་
ཞིང་། རི་སུལ་གྱི་དགོན་པའི་གནས་སུ་བསམ་གཏན་ལ་གཞོལ་བའི་དགེ་འདུན་གྱི་སྡེ་རྣམས་ལ་
539



མང་ཇའི་བསྙེན་བཀུར་སོགས་ཟླ་བ་ཕྱེད་གཉིས་ཀྱི་རིང་གནང་། ཆོས་གྲྭ་ཆེན་པོ་འདིར་ཡང་
དབྱར་ཆོས་དང་པོ་དང་བསྟུན་ནས་དགེ་འདུན་ཞལ་གྲངས་ཉིས་སྟོང་དགུ་བརྒྱ་དགུ་བཅུ་གོ་
བདུན་ལ་སྐུ་འགྱེད་ཁ་གཏགས། མུ་ཏིག གཡུ། བྱུ་རུ། སྤོས་ཤེལ། དངུལ་སོགས་ཁྱོན་
བསྡོམས་དངུལ་སྲང་སྟོང་ཕྲག་གཅིག་གི་རྩིས་དང་། བསྔོ་རྟེན་རྣམ་གཞག་རྣམས་གཟབ་རྒྱས་
དང་། རི་ཁྲོད་རྣམས་སུའང་གོང་སྨོས་ཀྱི་མང་ཇ་བསྔོ་རྟེན་རྣམ་གཞག་དང་། འགྱེད་ ཁ་
གཏགས། དངུལ་བཅས་དང་། སྣར་ཐང་ཆོས་སྡེ། ཐར་པ་ཆོས་སྡེ། རྒྱལ་ཆེན་རྩེ་ཆོས་སྡེ། རི་
བོ་དགེ་འཕེལ། བཀྲ་ཤིས་དགེ་འཕེལ། མདངས་ཆེན། རམ་སྡིངས་མ། དབེན་དགོན། བ་
སོ། འབྲོང་རྩེ་ཆོས་སྡེ། རྒྱང་རོ་གསེར་སྡིངས་རྣམས་སུ་ཟླ་བ་ཕྱེད་གཉིས་ཀྱི་བར་ཉིན་རེར་མང་
ཇ་གསུམ་རེ་སོགས་སྣ་ཚོགས་ཤིག་གནང་བར་འདུས་སྡེ་སོ་སོ་ནས་བཀའ་འགྱུར། ཚེ་ཆོག །ཚེ་
གཟུངས། ཡིག་བརྒྱ། རྣམ་རྒྱལ་སྒྲུབ་མཆོད། གནས་བརྟན་སྒྲུབ་མཆོད་སོགས་རང་རང་གི་
སྔོན་གྱི་ཕྱག་ལེན་ཇི་ལྟ་བར་གནད་སྨིན་དུ་གནང་ཞིང་སོ་སོའི་ཡོན་དུ་གོས་དར། འབྲུ་ཆ། རྒྱན་
གོས། མཆོད་ཆས་སྣ་ཚོགས་པས་མཉེས་པར་མཛད། འདི་སྐབས་ཕུན་ཚོགས་གླིང་པ་བློ་བཟང་
ཚེ་བརྟན་གྱིས་བྱང་ཆུབ་ལམ་རིམ་འཇམ་དཔལ་ཞལ་ལུང་། དབུ་མ་འཇུག་རྩ་བཅས་དང་།
དབེན་ས་ཆོས་ཀྱི་ཕོ་བྲང་པ་བློ་བཟང་ཤེས་རབ། ཡེ་ཤེས་འོད་ཟེར། ཡེ་ཤེས་བཟང་པོ། བློ་
བཟང་རྒྱལ་མཚན། ཡེ་ཤེས་ཚུལ་ཁྲིམས། རྗེ་དྲུང་བློ་བཟང་བཀྲ་ཤིས་རྣམས་ཀྱིས་དཔལ་འཁོར་
ལོ་བདེ་མཆོག་གི་རྩ་བའི་རྒྱུད། བློ་བཟང་ཤེས་རབ་ཀྱིས་བྱང་ཆུབ་ལམ་རིམ་ཆེན་མོ། ཡེ་ཤེས་
མཁས་མཆོག་གིས་ལམ་རིམ་འབྲིང་པོ། ངམ་རིང་པ་སངས་རྒྱས་དཔལ་བཟང་གིས་རྒྱུད་བཞི།
ཆོས་འཁོར་ལྷུན་པོ་བ་བསོད་ནམས་བསྟན་འཛིན་གྱིས་བྱམས་ཆོས་སྡེ་ལྔ། སྡོམ་གསུམ་རབ་དབྱེ།
ཚད་མ་རིག་《 རིགས་》གཏེར་རྣམས་དང་འཇམ་དབྱངས་རྒྱལ་མཚན་བསྟན་འཛིན་ཆོས་འཕེལ།
རྡོ་རྗེ་ཆོས་འཕེལ། བསྟན་པ་ཡར་འཕེལ། གསང་སྔགས་མཁར་པ་ལྷ་དབང་དོན་གྲུབ། གསེར་
མདོག་ཅན་པ་བསྟན་པ་ཡར་འཕེལ་བཅས་སོ་སོ་ནས་བྱམས་ཆོས་སྡེ་ལྔ་རྣམས་ཀྱི་རྒྱུགས་དང་།
ཆོས་གྲྭ་འདི་ཁ་ནས་འབྲོང་རྩེ་འོག་པ་ཡེ་ཤེས་ཚེ་བརྟན། ལེགས་བཤད་གླིང་པ་ཡེ་ཤེས་དཔལ་
འབྱོར། བདེ་འབྱོར་བ་ཡེ་ཤེས་ཚེ་བརྟན། ལ་ཁ་བ་བློ་བཟང་མཁྱེན་རབ། མདངས་ཆེན་པ་བློ་
བཟང་དགེ་འདུན། ཐོན་པ་བློ་བཟང་ཤེས་རབ། བ་སོ་བ་ཡེ་ཤེས་འབྱུང་གནས། ལེགས་
བཤད་གླིང་པ་བློ་བཟང་ཤེས་རབ་རྣམས་ནས་ཚད་མ་རྣམ་འགྲེལ་ལེའུ་བཞིའི་ཐལ་འཕྲེང་གི་
540



རྒྱུགས་དང་། བ་སོ་བ་ཡེ་ཤེས་རྒྱལ་མཚན་ནས་རྣམ་བཤད་ཐར་ལམ་གསལ་བྱེད་ཀྱི་རྒྱུགས་
རྣམས་ཕུལ་བར་གཟེངས་བསྟོད་དང་ཤོག་བུའི་གྲངས་དང་བསྟུན་པའི་གནང་སྦྱིན་སྔར་སྲོལ་
བཞིན་སྩལ། འདུས་སྡེ་ཆེན་པོ་འདི་ཁར་བསྙེན་བཀུར་ཕུལ་དུ་ཕྱིན་པ་ནར་མའི་ཐོག དབྱར་
གནས་དང་བསྟུན་ཏེ་དགེ་འདུན་ཉིས་སྟོང་དགུ་བརྒྱ་དགུ་བཅུ་གོ་བདུན་ལ་འབྲུ་འགྱེད་མཁར་
ཁལ་རེ། རྒྱུད་པ་གྲྭ་ཚང་པས་ཆོས་སྲུང་སྤྱི་དང་ལྷ་བེག ཚངས་པ་བཅས་ཀྱི་སྒེར་བསྐང་རྒྱུན་
མར་གནང་བའི་ཡོན་དུ་འབྲུ་མཁར་ཁལ་རེ། ཆོས་སྲུང་ལ་སྙན་ཤལ་སྣ་ལྔ། རྣམ་གཞག་
གཟབས་《གཟབ་》པ་བཅས་དང་། གཙང་རོང་གི་དགོན་བརྒྱ་ཕྲག་བརྒལ་བར་མང་ཇ་ལྔ་རེ་
དང་། རི་ཁྲོད་ཁག་རྣམས་སུ་མང་ཇ་བདུན་རེར་ཞལ་འདོན་སྒྲོལ་ཤེར་ཚེ་གཟུངས་བཅས་སྨིན་
རྒྱས་སུ་མཛད་པར་སྐུ་ཡོན་བཀྲས་བཏགས་ཆིག་ཁྲི་བརྒྱད་བརྒྱ་བཅུ་བདུན། རི་སུལ་བ་རྣམས་ལ་
འཕར་མ་དངུལ་ཞོ་རེ་བསྡོམས་དངུལ་སྲང་སུམ་ཅུ། བསྔོ་རྟེན་རྣམ་བཞག་བཅས་སྩལ་ཏེ། འདི་
དག་ཐམས་ཅད་བསྟན་པ་རྒྱས་པ་དང་འགྲོ་བ་ལ་བདེ་སྐྱིད་འབྱུང་བ་ཁོ་ནའི་ཆེད་དུ་མཛད་པ་
ལས་རང་དོན་གྱི་འཁྲི་བའི་ཆ་ཅུང་ཟད་ཀྱང་མེད་པར་མཛད། ཚེས་བཅུ་དྲུག་ལ་སེར་འབྲས་པ་
དང་དགའ་ལྡན་ཆོས་འཁོར་བ་སོགས་དབུས་གཙང་གི་གྲྭ་པ་གྲངས་བཅུ་དགུ་ལ་བསྙེན་རྫོགས་ཀྱི་
སྡོམ་པ་སྩལ། ཉེར་དགུའི་ཉིན་མི་དབང་ཕོ་ལྷ་བའི་སྲས་མངའ་རིས་གུང་ཡེ་ཤེས་ཚེ་བརྟན་སྟོད་
ཕྱོགས་སུ་འབྱོན་པའི་ཕྱིར་ཕེབས་པ་མཇལ་ཕྱག་ཏུ་བཅར་བ་ལྟར་དཔོན་གཡོག་ཕྱེད་ཉིས་བརྒྱ་
སྐོར་ལ་ཕྱག་དབང་གི་བྱིན་རླབས་སྩལ་ཞིང་དངོས་འབུལ་བཏེག་པ་རྣམས་བདག་གིར་མཛད།
ཇ་གྲལ་གྱི་ཐོག་བཀའི་ཕེབས་ཚོགས་ཀྱང་སྩལ། ཟླ་བ་བདུན་པའི་ཚེས་གཅིག་གི་ཉིན་ཐོན་ཕྱག་
ཞུས་པར་གནང་སྦྱིན་དང་ཕྱག་དབང་གི་བཀའ་དྲིན་སྩལ་ཞིང་། ་ བཀའ་བསྒོའི་བྱིན་རླབས་ཞུས་
པར་མགོན་པོ་བར་གཅོད་ཀུན་སེལ་གྱི་སྒོ་ནས་བཀའ་བསྒོ་ཞིག་ཀྱང་སྩལ། ཚེས་གསུམ་ལ་དབུས་
པ་སོགས་ཕྱོགས་འདུས་ཀྱི་མི་གྲངས་ཉེར་ལྔ་ལ་བསྙེན་རྫོགས་ཀྱི་སྡོམ་པ་དང་། གངས་ཅན་
མཁན་ཟུར་སོགས་བརྒྱ་སྐོར་ལ་ཕྱག་དབང་དང་། དེ་དུས་དགེ་སྐོས་ཆེན་མོ་རབ་འབྱམས་པ་བློ་
བཟང་ཡར་འཕེལ་ནས་དབྱར་གནས་ཀྱི་སྐབས་འདུས་པ་རྒྱ་མཚོར་ཕྱག་དབང་ངམ་དབང་རྗེས་
གནང་གང་རིགས་ཤིག་གནང་དགོས་ཚུལ་གསོལ་བ་བཏབ་པར་བཀའ་ཆོས་ཤིག་གནང་བཞེད་
ཤིན་ཏུ་ཆེ་ཡང་ཐོར་ཁོད་ཀྱི་མི་སྣ་ཕོན་ཆེར་འབྱོར་བའི་ཐུགས་བྲེལ་གྱི་སྟབས་ཕྱག་དབང་གི་བྱིན་
རླབས་སྩལ། ཚེས་བཅུ་གསུམ་ལ་ཐོར་ཁོད་རྣམས་དང་སྣེ་ཤན་རྫོར་ཁང་གི་སྐུ་ཚབ་དང་བཅས་
541



པ་འབྱོར་པ་ལ་ཕྱག་དབང་དང་གསོལ་ཇ་གཅིག་གི་རིང་བཞུགས་གྲལ་བཅས་གནང་ཞིང་། ཐོར་
ཁོད་ཀྱི་མི་སྣ་རྣམས་ལ་ཐོར་ཁོད་ཀྱི་ས་སྐྱོང་བ་ཚེ་རིང་དོན་གྲུབ་ཀྱིས་མཚོན་པའི་དཔོན་ཁག་
རྣམས་ལ་འཚམས་འདྲི་དང་། བང་ཕྱིན་པ་རྣམས་ལ་ལམ་བར་གྱི་བདེ་དོག་སོགས་ཀྱི་བཀའ་
མཆིད་ཞིབ་རྒྱུས་དང་། རྗོར་ཁང་ནས་འོངས་པའི་རྫར་ཁོ་ཆི་ཤིང་བུ་དང་སྦེ་ཆའི་ཆི་རྣམས་ལ་
འཚམས་འདྲི་རྒྱུས་པར་སྩལ། དེ་དུས་ཐོར་ཁོད་རྣམས་ནས་ཞི་བར་གཤེགས་པ་ཆོས་ཀྱི་རྒྱལ་པོ་
ཨཱ་ཡུ་ཥའི་དགོངས་རྫོགས་ཀྱིས་མཚོན་པའི་དུས་ཆོས་སུ་གྱུར་པ་མང་པོའི་བསྔོ་ཞུ་དང༌། ཁྲི་
འཛིན་པ་ཚེ་རིང་དོན་གྲུབ། ཨཱ་ཡུ་ཥའི་བཙུན་མོ་ཆོས་སྐྱོང་སོགས་དྲག་ཞན་མང་པོའི་འབུལ་
བསྐུར་དུ་རྒྱ་མཚོའི་ནང་གི་རིན་པོ་ཆེ་དང་། ཁརྗར་པ་ཆ། ནེ་མེ་ཤི། ཐོག་རུམ། ཁུན་དུར་པཱ་
ཆ། སྟག་གཟིག་གི་རྒྱལ་པོ་སོགས་ཀྱི་ཡུལ་གྲུ་ལས་ཐོན་པའི་དར་གོས་སྣམ་བུ། འཕྲེང་བ། ཆུ་
ཚོད་ཀྱི་འཁོར་ལོ། གསེར་དངུལ་གྱི་ཏོ་ལ། སྲོག་ཆགས་ཀྱི་རྭ་སོགས་ཁྱད་དུ་འཕགས་ཤིང་
དཔངས་མཐོ་བར་ཕུལ་ནས་སྙིང་ཐག་པས་སྐྱབས་འཇུག་ཞུས་ཤིང་། ༧རྗེ་བླ་མ་མཆོག་ནས་ཀྱང་
སྦྱིན་བདག་རྣམས་བྱང་ཕྱོགས་ཀྱི་རྒྱ་མཚོ་ཆེན་པོའི་འགྲམ་ནས་ལུས་སྲོག་ལ་མ་ལྟོས་པར་དབུས་
གཙང་གི་ལྗོངས་སུ་དགེ་རྩ་བགྱིད་པར་འོངས་པ་ལ་ཐུགས་བརྩེ་བ་ཆེན་པོས་ཉེ་བར་གཟིགས་ནས་
ཚེ་ལས་འདས་པ་ཐམས་ཅད་ངན་སོང་ལས་བསྒྲལ་ཏེ་མངོན་མཐོ་དང་ངེས་ལེགས་ཀྱི་ལམ་ལ་བཀྲི་
བའི་ལྗགས་བསྔོ་དང་སྐྱབས་འཇུག་སོགས་ཡང་དག་པ་དང་། ཚེ་དང་ལྡན་པ་རྣམས་ལ་ཚེ་ཡུན་
དུ་འཚོ་ཞིང་བསམ་པ་ཆོས་བཞིན་དུ་འགྲུབ་པའི་སྤྱན་དམིགས་སོགས་ཤིན་ཏུ་རྒྱ་ཆེ་བ་དང་། ཞུ་
ཡིག་སོ་སོའི་བཀའ་ལན་དང་གསུང་བརྟག ། ཐུགས་དམ་གཏན་ཚིགས་དང་ལམ་ཡིག་ཞུ་བ་
སོགས་ཚང་མ་བཀའ་དྲིན་ཆེན་པོས་སྩལ་ཞིང་། ཐོར་ཁོད་རྣམས་ནས་འདུས་པ་རྒྱ་མཚོར་མང་
ཇ་བརྒྱ་ཕྲག་བརྒལ་བ་དང་ཕྱག་འགྱེད་བཟང་ཞིང་མང་བ་བསྒྲུབ་པ་རྣམས་ཀྱང་རྫོགས་བྱང་དུ་
བསྔོ་བའི་སྤྱན་དམིགས་ཡང་དག་པ་གནང་། ཚེས་བཅུ་བདུན་ལ་ཐོར་ཁོད་ཀྱི་རྒྱལ་པོ་ཆེན་པོའི་
ཨེལ་ཆི་སྦུ་དུར་དབོན་པོ་དང་། གྲྭ་ཚང་གི་བང་ཕྱིན་པ་ཤེས་རབ་བསྟན་པ་སོགས་བོད་སོག་ཉེར་
དྲུག་ལ་དགེ་ཚུལ་གྱི་སྡོམ་པ་དང་། དེ་རྗེས་སྦ་དུར་དབོན་པོ་སོགས་ཐོར་ཁོད་ཀྱི་བང་ཕྱིན་ངོ་བོ་
བཅུ་དང་གཡོག་སོགས་སོག་བོད་ལྔ་བཅུ་ང་དྲུག་ལ་དགེ་སློང་གི་སྡོམ་པ་གནང་། ཉེར་བརྒྱད་ལ་
རྫར་ཁོ་ཆི་ཤིང་ཕུ་དང་། སྦི་ཆའི་ཆི་ངོ་གཡོག་ལ་ཚེ་དབང་ཐོན་ཆས་དང་བཅས་པ་དང་།
གནམ་གང་ལ་ཐོར་ཁོད་ཀྱི་བང་ཕྱིན་རྣམས་ལ་ཚེ་རྟ་ཟུང་འབྲེལ་གྱི་རྗེས་གནང་དང་སྒྲོལ་ཤེར་གྱི་
542



ལྗགས་ལུང་སྩལ། ཐོན་ཆས་ཀྱི་སྐབས་སོ་སོར་གནང་སྦྱིན་ཕུན་སུམ་ཚོགས་པ་སོགས་མདོར་ན་
ཆོས་དང་ཟང་ཟིང་གཉིས་ཀས་ཚིམ་པར་མཛད། དེ་དུས་ཐོར་ཁོད་རྣམས་ནས་སྤྱིར་དིང་སང་
དུས་སྙིགས་མར་གྱུར་པ་དང་ཡང་སྒོས་དེང་སང་གི་དུས་སུ་ཏཱ་ལའི་བླ་མ་ཡང་དབུས་གཙང་གི་སྡེ་
གཟིར་《གཟར་》ལ་བརྟེན་ནས་རྒྱ་བོད་གང་གི་སར་ཡང་འགྲོ་དོན་མེད་པའི་ས་ཞིག་ཏུ་བཞུགས་
འདུག ༧རྗེ་བླ་མ་ཉིད་ཀྱང་སྐུ་ན་ཕེབས་ཆེ་བ་བཅས་ངེད་རྣམས་བློ་བདེ་བ་ཞིག་མི་འདུག་པས་
འདི་སྐོར་ལ་ཞབས་འདེགས་ཇི་འདྲ་ཞིག་ཞུ་དགོས་ཀྱང་སྦས་གསང་མེད་པར་བཀའ་གནང་
དགོས་ཤིང་། ཏཱ་ལའི་བླ་མ་དབུས་གཙང་གི་ལྗོངས་སུ་ཕེབས་པའི་ཕྱིར་དུ་གོང་མ་ཆེན་པོར་
བསླབ་སྟོན་ཞུ་ལུགས་སོགས་ཇི་འདྲ་དགོས། འདི་རྣམས་ཐག་ཆོད་པའི་བཀའ་ཞིག་མ་བྱུང་བར་
དུ་ངེད་རྣམས་ལོག་ཐེབས་《 ཐབས་》མེད་ཅེས་ཞུས་པར། ཁྱེད་རྣམས་དེ་རིགས་ཀྱི་བློ་གཡེང་
ཅུང་ཟད་ཀྱང་མི་དགོས་པར་མ་ཟད།། ༧གོང་མ་ཆེན་པོའི་བཀའ་ཁྲིམས་བཙན་བརྗིད་ཆེ་བས་
དབུས་གཙང་གི་ལྗོངས་ཐམས་ཅད་ད་ལྟ་བདེ་འཇགས་འདི་བཞིན་དང་། ༧རྒྱལ་དབང་ཐམས་
ཅད་མཁྱེན་གཟིགས་ཆེན་པོ་ཡང་མགར་ཐར་ཕྱོགས་སུ་གདན་ཞུ་མཛད་པ་འདི་བཞིན། ན་ནིང་
གི་དུས་འགའ་ཞིག་ལ་དབུས་གཙང་དུས་གཟིར་གྱི་《གྱིས་》མ་བདེ་བ་བྱུང་སྟབས་ཐུགས་ཟོས་
བདེ་ཁྱད་དང་། སླར་ཡང་དབུས་གཙང་གི་ས་ཆ་ཞོད་འཇགས་བསྟུན་གདན་ཞུ་གནང་རྩིས་ཀྱི་
དགོངས་བཞེད་ཐུན་མོང་མིན་སྟབས་རང་བབ་ཏུ་བཞག་པ་ལེགས་འདྲ་ཞིང་། འདིས་མཚོན་
པའི་བྱ་གཞག་གང་ལ་ཡང་ལྡིང་ཆ་ཆེ་བ་དང་། དུས་རྟག་ཏུ་སངས་རྒྱས་ཀྱི་བསྟན་པ་དང་ཁྱད་
པར་ཞྭ་སེར་གྱི་བསྟན་པ་སྤྱི་བོས་མཆོད་པ་དང་། ཚུར་རྒོལ་གྱི་དབང་གིས་དབང་མེད་བྱུང་ན་མ་
གཏོགས་ཕ་རོལ་པོར་དམག་གི་བརྒལ་རྩོད་བྱེད་པ་དང་། བདག་མེད་པའི་རི་དྭགས་ཀྱི་སྲོག་
འཕྲོག་པ་སོགས་སྤོང་བ་ལ་འབད་ཅིང་། ཟླ་བ་ཉ་བ་དང་གནམ་སྟོང་། ཟླ་བ་ཚེས་པ་སོགས་ལ་
བསྙེན་གནས་ཀྱི་སྡོམ་པ་ལེན་དགོས་པ་སོགས་བཀའ་ནན་ཏན་ཕེབས་པ་ཁོང་པས་ཀྱང་སྤྱི་བོས་
ནོས་ཤིང་། ༧རྗེ་བླ་མ་ཉིད་དང་འབྲལ་མི་ཕོད་པ་ལྟ་བུའི་མཆི་མ་བྱུང་ཞིང་ཕྱིར་ཐེགས། གནམ་
གོང་གི་ཉིན་དབྱར་གནས་ཀྱི་བྱ་བ་ལེགས་པར་གྲུབ་པའི་དགག་དབྱེ་གློ་བུར་བ་དང་། ཟླ་བ་
བརྒྱད་པའི་ཚེས་གཅིག་གི་ཉིན་དགག་ཆུང་བཅས་ལ་བསྙེན་བཀུར་སྔར་བཞིན་གནང་། ཚེས་ལྔ་
ལ་རྫོང་ཁ་འཕེལ་རྒྱས་གླིང་གི་བླ་མ་སོགས་མང་པོ་ལ་ཕྱག་དབང་གནང་། ：ཚེས་དྲུག་ལ་ཕྱོགས་
འདུས་ཀྱི་དོན་གཉེར་ཅན་མི་གྲངས་སོ་བཞི་ལ་བསྙེན་རྫོགས་ཀྱི་སྡོམ་པ་སྩལ། ཚེས་བཅོ་ལྔ་ལ་
543་



ཆོས་སྟོན་དང་བསྟུན་ཏེ་དགེ་སྐོས་རྙིང་པ་རབ་འབྱམས་པ་བློ་བཟང་ཡར་འཕེལ་ལ་སྒྲིགས་ལམ་
ལེགས་པོ་བྱུང་བའི་བདག་རྐྱེན་གྱི་གནང་སྦྱིན་དུ་སྣམ་སྦྱར་བཅས་གནང་། ཚེས་བཅོ་བརྒྱད་ལ་
བི་རོ་ཙ་ནའི་སྤྲུལ་པར་གྲགས་པ་བོ་གདོང་སྦྱོར་སྤྲུལ་སྐུ་སོགས་བཅོ་ལྔ་ལ་དགེ་བསྙེན་ནས་བཟུང་
སྟེ་དགེ་ཚུལ་གྱི་བར་གྱི་སྡོམ་པ་སྩལ་ཞིང་། སྤྲུལ་སྐུར་མཚན་བློ་བཟང་འཕྲིན་ལས་རྣམ་རྒྱལ་ཞེས་
སྩལ། ཉེར་གཅིག་དང་གཉིས་ལ་མཚོ་སྣ་ཐུགས་རྗེའི་གླིང་གི་རི་ཁྲོད་པ་དང་མཁའ་སྤྱོད་གུར་
ཁང་པའི་བླ་གྲྭ་སོ་སོ་ནས་མཎྜལ་རྟེན་འབྱུང་གི་འབུལ་ནོད་ཕུལ་བ་དགྱེས་བཞིན་བཞེས་ཤིང་
འདོད་ཆོས་ཀྱང་སྩོལ་བར་མཛད། ཐོར་ཁོད་དོན་གྲུབ་ཟླ་བའི་བང་ཕྱིན་པ་སོགས་ཕྱོགས་འདུས་
དྲུག་ཅུ་ཙམ་ལ་བསྙེན་པར་རྫོགས་པའི་བཀའ་དྲིན་སྩལ།་ ཟླ་བ་བརྒྱད་པ་ཉིས་བརྩེགས་ཀྱི་ཚེས་
དགུ་ཡན་ལ་ཁམས་པ། དབུས་གཙང་པ། མོན་རྟ་དབང་པ་སོགས་དད་ལྡན་དྲུག་ཅུ་རེ་དྲུག་ལ་
བསྙེན་རྫོགས་ཀྱི་སྡོམ་པ་གནང་། གངས་ཅན་པ། ཞྭ་ལུ་བ། ་ གསེར་སྡིངས་པ་སོགས་གྲྭ་རིགས་
དང་རྟོགས་ལྡན་བཙུན་མ་སོགས་སྐྱ་སེར་དང་། གྲུབ་མཐའ་རིས་མེད་ཀྱི་བསོད་སྙོམས་བྱེད་མི་ ་
སྟོང་ལ་ཉེ་བར་སོ་སོར་མང་ཇ་སྦྱོར་སྦྲེལ་དང་དངོས་པོ་འབྲུ་ཁལ་རེ་རི་བ་བཅས་སྔར་སྲོལ་ལྟར་
སྩལ། · ཚེས་བཅུ་ལ་ཏྲེ་བོ་བླ་མ་སོགས་ཕྱོགས་མཐའ་དག་ནས་དོན་གཉེར་བ་སེར་སྐྱ་བརྒྱ་ཕྲག་
བརྒལ་བ་དང་གཞན་ཡང་མཇལ་ཞུ་བ་མང་པོར་ཕྱག་དབང་གནང་། ཚེས་བཅོ་ལྔའི་ཉིན་ཤར་
རྩེ་གྲྭ་ཚང་གི་རྗེ་ཞལ་སྔ་ནས་དང་སྤྱི་སོ་བཅས་ནས་རྒྱུ་ཡོན་སྦྱར་ཏེ། གཟིམ་ཆུང་ཉི་འོད་འཁྱིལ་
པར་གསང་སྔགས་རྒྱུད་པ་གྲྭ་ཚང་གི་འདུས་སྡེ་སྤྱན་དྲངས་ཏེ། ཚེ་ཆོག་དང་འབྲེལ་བའི་བརྟན་
བཞུགས་རྒྱས་པ་ཕུལ་ཞིང་། དེ་ཉིན་དཀར་དམར་གྱི་སྤྲོ་སྟོན་གཟབ་རྒྱས་དང་། འདུས་པ་རྒྱ་
མཚོར་ཡང་མང་འགྱེད་བཅས་རྒྱ་ཆེར་མཛད་ཅིང་། དགོང་ཇ་དང་དགོང་རྙིང་མ་གཉིས་ཀྱི་
ཚོགས་དབུར་རྗེ་བླ་མ་རྡོ་རྗེ་འཆང་ཆེན་པོ་སྤྱན་དྲངས་ནས་མཎྜལ་དང་བཅས་ཏེ་གསོལ་བ་
འདེབས་པ་མདོ་ལུགས་དང་། བཀྲ་ཤིས་རྫས་བརྒྱད་དང་བཅས་ཏེ། བརྟན་པར་གསོལ་བ་
འདེབས་པ་སྔགས་ལུགས་ཀྱི་བརྟན་བཞུགས་འབུལ་བ་རྣམས་དམ་པའི་ཕྱག་ལེན་བཞིན་མཛད་
ནས་མཇུག་ཏུ་གཏང་རག་གི་ཕྱིར་འདོད་ཁམས་དབང་མོར་བསྐང་གསོའང་གནང་། དེ་སྐབས་
སྔར་གཙུག་ལག་ཁང་ཆེན་མོའི་སེང་གཡབ་ནུབ་ལོགས་ཀྱི་སྐྱ་ལ་ཆུ་སྐྱོན་གྱིས་ཅུང་ཟད་གོགས་སྐྱོན་
ཡོད་པར་ཞལ་བ་གསར་བསྟར་གྱི་ཐོག་ལྡེབས་བྲིས་རྙིང་པ་སོར་བཞག་གི་གསར་བསྐྲུན་དགོས་
པའི་བཀའ་ཁྱབ་གནང་། རིང་པོར་མི་ཐོགས་པར་ཤར་རྩེ་བླ་སྤྱིར་མཇལ་སློག་དང་། སྤྱི་སོར་གྲྭ་
544



ཇ་བསྔོ་རྟེན་རྣམ་གཞག གོས་བཟང་གི་ཕྱེ་ཕུར་ཆའི་སྦྱོར་འཇགས། མི་ཚན་སོ་སོའི་ཁ་གཏགས་
མ་གཏོགས་ཕྱིར་སློག་དང་། ་ ལས་ཚན་པ་སོ་སོར་རང་རང་གི་དངོས་འབུལ་དང་བསྟུན་པའི་
སློག་བབས་མཚུངས་བཅས་སྩལ། ཅོ་ནེ་བླ་དཔོན་གྱི་འཚམས་འདྲི་ཞུ་བར་མངགས་པའི་གཙོ་བོ་
དང་ཅོ་ནེ་དགོན་ཁག་གི་བླ་གྲྭ་མང་པོ་ནས་འབུལ་ནོད་མང་པོ་ཕུལ་བ་དགྱེས་བཞིན་བཞེས་ཤིང་།
འབུལ་མི་བརྒྱ་ཕྲག་གཉིས་བརྒལ་བར་ཕྱག་དབང་གནང་། ཅོ་ནེ་སོགས་དབུས་གཙང་དང་
ཁམས་སོགས་ཀྱི་སྐྱེ་བོ་ཕྱོགས་འདུས་པ་བརྒྱ་དང་བཅུ་གཅིག་ལ་བསྙེན་པར་རྫོགས་པའི་སྡོམ་པ་
དང་། ཅོ་ནེ་རྣམས་ལ་ཚེ་དབང་དང་ཐོན་ཆས་བཅས་ཐུགས་རྗེ་རྨད་དུ་བྱུང་བ་གནང་། ཉེར་
བཞི་ལ་སྨན་རི་བླ་གསར་དང་། གཞིས་ཀ་རྩེའི་ཡོང་སྡུད་པ་སོགས་བརྒྱ་ཕྲག་ལ་ཉེ་བར་མཇལ་ཁ་
གནང་། ཚེས་ཉེར་དགུ་ལ་ནག་ཆུ་བ། མོལ་ཨོ་ཏོག་པ་སོགས་བརྒྱ་ཕྲག་ཙམ་ལ་མཇལ་ཁ་དང་
མཛོ་དང་རྟ། དངུལ་སོགས་འབུལ་ནོད་བྱུང་བ་རྣམས་ཀྱང་ཐུགས་རྗེའི་སྤྱན་རས་ཀྱིས་བཙས།
ཟླ་བ་དགུ་པའི་ཚེས་གཅིག་ལ་གྲྭ་གྲངས་སུམ་ཅུར་བསྙེན་རྫོགས་ཀྱི་སྡོམ་པ་སྩལ།་ ནག་ཆུ་བ་དང་
མོལ་ཨོ་ཏོག་པ་སོགས་བརྒྱ་ཕྲག་ཙམ་ལ་ཚེ་དབང་གི་བྱིན་རླབས་དང་བཅས་ཏེ་ཐོན་ཆེས་གནང་།
ཚེས་བརྒྱད་ལ་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་སྐུ་གདུང་རིན་པོ་
ཚེའི་སྐུ་མདུན་དུ་རྒྱ་ཡུལ་གྱི་དངུལ་ལྷད་དང་བྲལ་བ་མཁར་རྒྱུའི་ཁལ་དྲུག་ཉག་ཕྱེད་བཅུ་གཉིས་
ལས་གྲུབ་པའི་སྣང་གསལ་སྤོར་སྣོད་ཆ་ཇི་སྲིད་བསྟན་པ་རིན་པོ་ཆེ་གནས་ཀྱི་བར་ཉིན་མཚན་
ཁོར་ཡུག་ཏུ་ཆད་མེད་འབུལ་རྒྱུ་གསར་བཞེངས་གནང་ཞིང་། མགྲོན་གཉེར་ས་ཁུད་པ་ཡེ་ཤེས་
བརྩོན་འགྲུས་ཀྱིས་དངུལ་རྟ་མིག་མ་གཅིག. མཆོད་འབུལ་བ་བཞི་དང་རྩེའི་གཞལ་ཡས་ལྷ་ཁང་
གི་སྐུ་གཉེར་བཅས་ཀྱིས་དངུལ་སྲང་གསུམ་གྱི་ཞལ་འདེབས་ཕུལ། དེའི་ཉིན་ཨ་མདོ་རྔ་པ་སོགས་
བརྒྱ་ཕྲག་གཉིས་བརྒལ་བར་མཇོལ་ཕྱག་གནང་ཞིང་། རྟ་མཛོ། གཡག་སོགས་ཀྱི་སྲོག་ཆགས་
ནོར་དུ་འོས་པ་བརྒྱ་ཕྲག་ཏུ་ཉེ་བ་སོགས་ཀྱིས་རབ་ཏུ་མཆོད། སྐྱེ་བོ་དེ་དག་ལས་བརྒྱ་ཕྲག་གཅིག་
དང་བཅུ་བསྙེན་པར་རྫོགས་པའི་ཡོན་ཏན་གྱིས་ཕྱུག་པར་མཛད། ཚང་མ་ལ་འདོད་ཆོས་ཚེ་
དབང་ཡང་སྩལ། ཚེས་བཅོ་བརྒྱད་ལ་ཨ་མདོ་མཛོ་གེ་སོགས་བརྒྱ་དང་བདུན་ཅུ་སྐོར་ལ་མཇལ་
ཁ་གནང་ཞིང་། རྟ་དང་མཛོ། གཡག །གསེར་དངུལ། ཇ་གོས་དར་སོགས་ཀྱི་འབུལ་ནོད་
དང་། མཚོ་སྔོན་གྱི་ཇ་སག་དུང་ཐའི་ཇིའི་འཚམས་ཞུས་པ་འབྱོར་པར་ཡང་ཕྱག་དབང་དང་
ཁོང་ཚང་མར་ཚེ་དབང་ཡང་སྩལ། མཛོ་གེ་བ་དང་གངས་ཅན་ཆོས་འཕེལ་བ། ཞྭ་ལུ་བ་བཅས་
་་ ་ ་ 545
=，
= -
-
-



བརྒྱ་ཕྲག་གཉིས་ལྷག་པར་དགེ་ཚུལ་གྱི་སྡོམ་པའི་གཞི་སྩལ། ཟུང་ཆུ་སྐུ་སྐྱེ་སོགས་སྐྱེ་བོ་མང་པོར་
ཡང་མཇལ་ཕྱག་གནང་། དེ་ནས་རིམ་བཞིན་མཛོ་གེ་བ་སོགས་བཅུ་ཕྲག་བཞི་དགེ་སློང་གི་སྡོམ་
པའི་དཔལ་ལ་འགོད་པར་མཛད་ཅིང་། བོད་སོག་བདུན་ཅུར་ཉེ་བར་ཕྱག་དབང་སྩལ། སྟོན་
ཆོས་གཉིས་པའི་སྐབས་རྒྱལ་བ་སངས་རྒྱས་བཅོམ་ལྡན་འདས་ལྷ་ཡི་ཡུལ་ནས་འཛམ་བུའི་གླིང་དུ་
བབས་པའི་དུས་ཆེན་དང་བསྟུན་གྲྭ་པ་ཉིས་སྟོང་དྲུག་བརྒྱ་སུམ་ཅུ་ལ་རྟ་བདུན་ཅུ་དོན་རྔའི་སྐུ་
འགྱེད་དང་བསྔོ་རྟེན་རྣམ་གཞག་སོགས་སྔར་ལྟར་གནང་། གོང་མ་ཆེན་པོའི་གན་མཛོད་ལས་
བྱུང་བའི་དར་གོས་བཟང་ཞིང་གྱ་ནོམ་པ་མང་པོར་སེང་གཡབ་ཀྱི་དྲ་བ་དྲ་ཕྱེད་དང་གཟིམ་ཆུང་
ཉི་འོད་འཁྱིལ་གྱི་བྱང་ངོས་ལ་དྲ་ཕྱེད་བཅས་པ་ཟླ་བ་བདུན་ཙམ་གྱི་ཁོངས་སུ་ཚེམ་བུ་བ་བརྒྱད་
ཙམ་གྱིས་ལེགས་པར་བསྒྲུབས་པ་ལ་གླ་ཡོན་ཡིད་ལྷག་པར་མགུ་བ་དང་ཟངས་བརྡུང་པ་ནས་སྐུ་
བརྙན་མང་པོའི་པར་སློག་ །མཆོད་ཁང་ཆེན་མོའི་དངུལ་ཀོང་གཉིས་བཅས་ཀྱིས་མཚོན་པའི་
བཟོ་ཆེ་ཆུང་མང་བ་བཅས་ཟླ་བ་བརྒྱད་ཀྱི་རིང་དུ་སོང་བར་ཚིམ་ངེས་ཀྱི་གླུ་ལྟོ་དང་ཟངས་བརྡུང་
པ་གཞན་ཞིག་ནས་ཀྱང་ཟངས་ལྕིར་སོགས་སྣ་ཚོགས་པ་བསྒྲུབས་པ་ལ་ཟླ་བ་བཅུ་གཅིག་ཙམ་སོང་
བར་ཡང་གནང་སྦྱིན་དང་། ལྕགས་བཟོ་བ་གཉིས་ནས་བཀའ་འགྱུར་རིན་པོ་ཆེའི་པར་ཁྲིའི་ཤན་
སོགས་བཟོ་མང་བྱས་པར་ཡང་གནང་སྦྱིན་གྱིས་ཚིམ་པར་མཛད།། ལྷ་བྲིས་པ་དགེ་སློང་འཕྲིན་
ལས་ལྷུན་གྲུབ་ཀྱིས་གནས་བཅུ། གདུགས་དཀར། ལྷ་མོ། འོད་དཔག་མེད་ཀྱི་ཐང་ཀ།. དར་
རྒྱས་རྒྱལ་མཚན་གྱིས་ཤེལ་སྒོའི་ནང་དུ་བཞུགས་རྒྱུའི་སྨན་བླའི་ཐང་སྐུ། སྤྱན་རས་གཟིགས་སེངྒེ་
སྒྲའི་ཐང་སྐུ་དང་། གདུགས་དཀར་གྱི་ཐང་སྐུ། གོང་སྨོས་ལྟར་འདུ་ཁང་གི་སེང་གཡབ་ལ་
འཁྲུངས་རབས་བཅུ་གཉིས་ཀྱི་ལྡེབས་བྲིས་བཅས་གསར་བཞེངས་བགྱིས་ཤིང་། ལྡེབས་བྲིས་ཀྱི་
གཤམ་དུ། །
ཨོཾ་སྭ་སྟི། གཏན་གྱི་སྐྱབས་མཆོག་ཤཱཀྱའི་རྒྱལ་པོ་ཡི། ། ཞལ་གྱི་སྒོ་ནས་གསུངས་པའི་
ལེགས་བཤད་རྣམས། །འཛིན་ལ་གཞན་ལས་ཁྱད་པར་རབ་འཕགས་པ། །སྦྱངས་པའི་ཡོན་
ཏན་ལ་གནས་རབ་འབྱོར་གྱི། ། འཁྲུངས་རབས་ཡོངས་གྲགས་འཕགས་ཡུལ་གངས་ལྗོངས་
འདིར། བྱོན་པའི་མཁས་གྲུབ་མེ་ཏོག་འཕྲེང་མཛེས་རྣམས། པིར་ཐོགས་རྩེར་སོན་དར་རྒྱས་
རྒྱལ་མཚན་དང་། ། གྲོགས་ངན་སོར་མོའི་སྒྱུ་འཕྲུལ་ཟློས་གར་ལས། །ངོ་མཚར་སྣང་བརྙན་
མཁས་པ་ཡིད་འཕྲོག་པ། །དབང་པོའི་གཞུ་ལྟར་རྣམ་བཀྲ་རབ་གསལ་ཞིང་། །ཡེ་ཤེས་དངོས་
546



སུ་བཞུགས་འདྲའི་གཟི་བྱིན་ཅན། །ཀུན་ཀྱང་མཐོང་བ་ཙམ་གྱིས་མོས་གུས་འཕེལ། །འདི་ལྟར་
བསྐྲུན་པའི་བསོད་ནམས་ཞིང་མཆོག་ལ། །སྒོ་གསུམ་མཐུན་རྐྱེན་སྒྲུབ་ལ་གཞོལ་བས་མཚོན། །
འགྲོ་ཀུན་མི་ཁོམ་གནས་སྤང་དལ་འབྱོར་རྟེན། བརྒྱུད་དེ་ཀུན་མཁྱེན་གོ་འཕང་ཐོབ་ཕྱིར་བསྔོ།
བསླབ་གསུམ་ཚངས་སྤྱོད་ལྡན་པའི་འདུས་པའི་སྡེ། །འཁོར་ལོ་གསུམ་གྱི་བྱ་བས་རྟག་རོལ་ཅིང་།
འཇམ་དཔལ་སྙིང་པོའི་དྲི་མེད་ལུང་རྟོགས་བསྟན། །བྱམས་བསྟན་བར་དུ་འཛིན་ཅིང་སྤེལ་བར་
ཤོག །ཅེས་པ་འདི་ནི་བཀྲ་ཤིས་ལྷུན་པོའི་གཙུག་ལག་ཁང་ཆེན་མོའི་སེང་གཡབ་ཀྱི་ཟུར་ཞིག་གི་
ལྡེབས་བྲིས་ལ་འབྱུང་བའི་གནོད་པ་བྱུང་བར་བྱི་དོར་བགྱིས་ཏེ་སྔར་གྱི་སྣང་བརྙན་སོར་བཞག་
ཐོག་མཛོད་པ་དང་ལས་བྱེད་ནས་མོས་བློས་ངོས་ཀྱི་འདྲ་ཅོག་སོགས་བགྱིས་པར་བྲིས་པ་དབུ་
མཛད་ནས་འདོད་སྨོན་ཚིགས་བཅད་དགོས་ཚུལ་བཞིན། ༧ཤཱཀྱའི་དགེ་སློང་བློ་བཟང་ཡེ་ཤེས་
ཀྱིས་སྦྱར་བ་སརྦ་ཛ་ག་ཏཾ། ཞེས་པ་སྩལ། གཞན་ཡང་མཁས་གྲུབ་རྗེའི་སྐུ་ཐང་། ཕྱག་དཔེའི་
དབུ་བླ་སོགས་གསར་བྲིས་མང་ཙམ་མཛད་པར་བཟོ་བོ་རྣམས་ལ་ཉིན་རེར་ཁལ་རེ་བྲེ་ལྔ་རེའི་
རྩིས་ཀྱི་ཡོན་དང་། བྲིས་པ་བྱིངས་གྲས་དྲུག་ནས་འཁྲུངས་རབས་བཅུ་གཉིས། བདེ་གཤེགས་
བརྒྱད། གསང་འདུས་ཀྱི་དཀྱིལ་ཐང་། རྗེ་རིན་པོ་ཆེ། སྒྲོལ་མ་དཀར་ལྗང་། ཆོས་སྐྱོང་ཡོངས་
རྫོགས། བྱམས་པ་གཙོ་འཁོར། རྗེ་བླ་མ་ཉིད་ཀྱི་སྐུ་བརྙན། བཅུ་གཅིག་ཞལ། རྣམ་སྣང་གི་
དཀྱིལ་ཐང་། བྲིས་སྐུ་མཐོང་བ་དོན་ལྡན། རྡོ་རྗེ་སེམས་དཔའ། འཇིགས་བྱེད། ཀུན་
གཟིགས་ཀྱི་ཞིང་བཀོད། བདེ་བ་ཅན་དང་དགའ་ལྡན་གྱི་ཞིང་བཀོད། ཕྱག་བསྟར་གྱི་ཚ་ཚ་
མང་པོའི་གསེར་གསོལ་གྱིས་མཚོན་པའི་ལྷ་བཞེངས་སྣེ་གྲངས་མང་ཙམ་གནང་བར་སོ་སོ་ནས་ལོ་
རེ་ལྷག་ཙམ་སོང་བར་མི་རེར་ཡོན་ཉིན་རེར་བྲེ་བཅུ་རེའི་རྩིས་དང་སྣར་ཐང་གི་གཙུག་ལག་ཁང་
དུ་རྒྱལ་བའི་བཀའ་འགྱུར་རིན་པོ་ཆེའི་པར་ཤིང་གི་བཞུགས་ཁྲི་གསར་བཟོ། འཆི་མེད་ལི་ཁང་
གི་རྟེན་ཁྲིའི་བཟོ་བཅོས་སོགས་གནང་བར་ཤིང་བཟོ་བ་དབུ་མཛད་ལ་ཉིན་རེར་གླ་ཁལ་གཉིས་
རེ། བྱིངས་བཅོ་ལྔ་ལ་ཟླ་བ་གཉིས་གསུམ་སོགས་སོང་བར་ཉིན་རེར་མི་རེར་ཁལ་རེའི་རྩིས་ཀྱི་
འབྲུ་རྐྱང་དང་གོས་དར་། གོན་པ། མཛོ་སོགས་གནང་སྦྱིན་ཡིད་མགུ་ངེས་པར་གནང་། ཟླ་བ་
བཅུ་པའི་ཚེས་བདུན་ལ་མཛོད་བླ་མར་འགྲོ་མི་རབ་འབྱམས་པ་དོན་གྲུབ་རྒྱ་མཚོར་ཐོན་ཆས་
དང་། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་ཕྱག་དབང་གནང་ཞིང་། ཚེས་བཅུ་བདུན་ལ་
གནས་རྙིང་པ་བླ་གྲྭ་ནས་ཞབས་བརྟན་མཎྜལ་ཕུལ། དེ་བསྟུན་སེར་སྐྱ་ཕྱེད་ཉིས་བརྒྱ་སྐོར་ལ་
547



ཕྱག་དབང་གནང་ཞིང་། གནས་རྙིང་པ་རྣམས་ལ་མང་འགྱེད་བཅས་སྩལ། དེའི་གནང་ཉིན་
མང་པོས་བཀུར་བའི་གདུང་དྲི་མ་མེད་པ་གུ་གེ་ཆོས་ཀྱི་རྒྱལ་པོས་༧རྗེ་བླ་མ་ཉིད་ལ་སྐུའི་འཚམས་
འདྲི་ཞུ་བར་མངགས་པའི་མདའ་པ་བླ་མ་ངོ་གཡོག་བཅས་སེར་སྐྱ་བརྒྱ་ཕྲག་ལ་ཉེ་བར་ཕྱག་
དབང་སྩལ། ཉེར་བདུན་ལ་མཚོ་སྔོན་གྱི་བང་ཕྱིན་པ་འགའ་ཞིག་དང་ཨ་རིག་སྐུ་སྐྱེ་སོགས་
ཁམས་བོད་སྣ་ཚོགས་པ་ཉིས་བརྒྱ་བརྒལ་བོར་ཕྱག་དབང་གི་བྱིན་རླབས་སྩལ། བང་ཕྱིན་པ་ཨ་
རིག་སྐུ་སྐྱེ་སོགས་ཕྱེད་ཉིས་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་གི་བྱིན་རླབས་དང་། དེ་
རྣམས་ཕྱིར་ལོག་བྱེད་པར་ཐོན་ཆས་བཅས་གནང་། ཟླ་བ་བཅུ་གཅིག་པའི་ཚེས་གཅིག་ལ་མཚོ་
སྔོན་པོ་ནས་ཕུན་ཚོགས་དབང་གི་བང་ཕྱིན་པས་མཚོན་ཁྲི་ཤོར་རྒྱལ་མོའི་ཤོག་གི་བླ་དཔོན་མང་
པོས་སྐུའི་འཚམས་འདྲི་ཞུ་བའི་ཡི་གེ་དང་འབུལ་ནོད་དངུལ་སྲང་སྟོང་ཕྲག་བརྒལ་བའི་བྱ་མོ་ལབ་
འབུལ་མི་འབྱོར་པ་ལ་ཕྱག་དབང་དང་གསོལ་ཇ་ཇ་གྲལ་གྱི་ཐོག་གང་སྤྱིའི་བཀའ་སློབ་ཞིབ་རྒྱས་
སུ་སྩལ།. ཚེས་ལྔའི་ཉིན་བ་སོ་དགའ་ལྡན་རབ་རྒྱས་པ་གཞིས་བྱེས་ནས་རྒྱུ་ཡོན་སྦྱར་ཏེ། གཟིམ་
ཆུང་ཉི་འོད་འཁྱིལ་བར་༧བཅོམ་ལྡན་འདས་མགོན་པོ་ཚེ་མཐའ་ཡས་པ་ལྷ་དགུའི་དཀྱིལ་འཁོར་
བསྒྲུབ་ཅིང་མཆོད་དེ། དཀྱིལ་འཁོར་གྱི་གཙོ་བོར་རྗེ་བླ་མ་ཉིད་སྤྱན་དྲངས་ནས་བཀྲ་ཤིས་པའི་
རྫས་བརྒྱུད་རིན་ཆེན་མཎྜལ་གླིང་བཞིར་བཅས་པ། དཀར་དམར་གྱི་སྤྲོ་སྟོན་རྨད་དུ་བྱུང་བ།
འདུས་པ་རྒྱ་མཚོར་ཡང་འགྱེད་བཅས་རྒྱ་ཆེར་བསྒྲུབ་སྟེ་གསོལ་བ་བཏབ་པ་ལྟར། ་མི་ཤིགས་རྡོ་
རྗེའི་ཁྲི་འཕང་མཐོན་པོར་ཞབས་ཟུང་གཡོ་བ་མེད་པར་བརྟན་པའི་ཞལ་བཞེས་ཡང་དག་པར་
གནང་། དགའ་ལྡན་རབ་རྒྱས་པ་གཞིས་བྱེས་ཚང་མར་མང་ཇ་ཉིན་གང་གཉིས་དང་བཀྲས་
བཏགས་རེའི་སྐུ་འགྱེད་དང་། བ་སོ་མི་ཚན་ལ་སྒེར་གྱི་མི་ཚན་ཇ་བཅུ་དང་འགྱེད་བཀྲས་
བཏགས། དངུལ་ཞོ་གསུམ་རེ། སྐུ་གསུང་ཐུགས་རྟེན་དང་ན་བཟའ་སྐོར། འབུལ་ཇ་མ་
གཏོགས་པའི་སྤྱི་འབུལ་ཐམས་ཅད་ཕྱིར་སློག་གནང་། གཞིས་བྱེས་ཚང་མས་ཚེ་དབང་དགོས་
ཚུལ་གསོལ་བ་བཏབ་པ་བཞིན། བང་ཕྱིན་པ་འགའ་ཞིག་སོགས་ཁ་ཐོར་བ་ཁྱོན་བསྡོམས་བྱེད་
དྲུག་བརྒྱ་སྐོར་ལ་ཚེ་དབང་གི་བྱིན་རླབས་སྩལ་བས་འཆི་བདག་ལས་རྒྱལ་བའི་དབུགས་དབྱུང་གི་
སྦྱིན་པ་རྒྱ་ཆེར་གནང་། འདི་དག་གིས་སྐབས་ཀུན་ཏུ་། མགོ་ལ་སེམས་ཅན་ཁུར་ཆེན་ཁྱེར་བ་
ཡི། སེམས་དཔའ་མཆོག་དེ་དལ་གྱིས་འགྲོ་མི་མཛེས། ཞེས་པའི་དགོངས་དོན་ཉམས་སུ་བཞེས་
པས་ནང་དུ་ལམ་གྱི་གཙོ་བོ་གསུམ་དང་། རིམ་གཉིས་ཡོངས་སུ་རྫོགས་པ་ལྷན་སྐྱེས་ཀྱི་བདེ་བ་
548



ཆེན་པོའི་དྲི་བར་ཆུད་པའི་མི་སློབ་པའི་ཟུང་འཇུག་གི་ཏིང་ངེ་འཛིན་ཟབ་མོ་ལ་སྙོམས་པར་
བཞུགས་ཀྱང་། ཕྱི་རོལ་དུ་སེམས་ཅན་སྒྲོལ་བའི་ཁུར་ཆེར་བཞེས་ཏེ། ཐ་མལ་བ་རྣམས་ཀྱི་སྣང་
ངོར་སྐུ་མི་བདེ་བ་ལ་སོགས་པའི་ཚུལ་བཞེས་པ་ཐམས་ཅད་དང་། ཁྱད་པར་དུ་མ་རུངས་པའི་སྐྱེ་
བོ་མང་པོའི་ལོག་རྟོག་ལ་ཐུགས་སྐྱོ་ངལ་གྱི་ཚུལ་ཅུང་ཟད་མི་བཞེས་པར་མཇལ་ཕྱག་ཞུ་མི་ལ་
སོགས་པ་མང་ཉུང་ལ་མི་ལྟོས་པར། ཀུན་གྱི་རེ་བ་སྐོང་བར་མཛད། དེ་ལྟ་ནའང་། ས་དང་རྒྱ་
མཚོ་གང་ཡིན་པ། དེ་ནི་བདག་གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་
གི་ཁུར་ཆེན་ཡིན། ཞེས་གསུངས་པ་ལྟར། བཀའ་དྲིན་གྱིས་ལྷག་པར་བསྐྱངས་པའི་སྐྱེ་བོ་དུ་མ་
ནས་ཕན་ཚུན་ནང་འཁྲུག་པ་དང་། རྗེ་བླ་མ་ཉིད་ལ་ཡང་སྲི་ཞུ་ཚུལ་བཞིན་དུ་མི་བྱེད་པ་སོགས་
སྣ་ཚོགས་ཤིག་བྱས་ཀྱང་ཅུང་ཟད་ཇི་མི་སྙམ་པར། མི་དབང་དུ་མའི་ཅོད་པན་ནོར་བུའི་འོད། །
རྐང་མཐིལ་རྡུལ་ལ་རྩེ་བ་ཐོབ་པ་དང་། རྩྭ་རྩེའི་ཟིལ་པས་སེན་མོ་ཉེར་མཆོད་པ། །མཁས་པ་
བདག་ལ་ཕྱི་མ་ཕན་པར་གྱུར། ཅེས་གསུངས་པ་ལྟར། བཟང་ངན་གྱི་སྤྲོས་པ་ཐམས་ཅད་རིང་
དུ་དོར་ནས་འཕགས་པའི་རིགས་བཞི་དང་། ཡང་དག་པའི་ཏིང་ངེ་འཛིན་འབའ་ཞིག་གིས་དུས་
འདའ་བཞིན་པར་བཞུགས་ཏེ། དེ་དག་ནི་འོག་ཏུ་རིམ་གྱིས་འཆད་པར་བྱའོ་སྤྲོས་པའོ། ད་ནི་
དཀྱུས་ལ་འཇུག་སྟེ། ཚེས་བཅོ་ལྔའི་ཉིན་ཆོས་སྟོན་དང་བསྟུན་ནས་ཟུར་བཞི་སློབ་དཔོན་ཞལ་སྔ་
ནས་བཞི་དང་དགེ་སྐོས་པ། ལས་ཚན་པ་དང་བཅས་པ་ལ་མཇལ་ཕྱག་གནང་ཞིང་ཇ་གྲལ་གྱི་
ཐོག་འཆད་ཉན་ཇི་ལྟར་ཡོད་པ། དགེ་འདུན་རྣམས་སྐུ་ཁམས་བདེ་ལུགས་དང་འཆད་ཉན་
འཕེལ་ལུགས། ད་དུང་གང་སྤྱིར་དོ་དམ་ཡང་དག་པར་དགོས་ཚུལ་སོགས་ཀྱི་བཀའ་ནན་ཏན་
ཅན་ཕེབས། ཚེས་ཉེར་གཉིས་ལ་མཚོ་སྔོན་ཨེར་ཏེ་ནི་དབང་སོགས་རྒྱལ་ཁག་འགའ་ཞིག་གི་
འཚམས་ཞུས་འབུལ་མི་དང་། འདི་ཁར་རྒྱུན་གྱི་རྟེན་བཞེངས་མཛད་མི་སྟར་ཆགས་ཀྱི་བལ་པོ་
དང་། མགོ་པ། ལག་གཡོག་སོགས་ཀྱི་གླ་ཡོན་གྱི་གནང་སྦྱིན་དང་བསྟུན་ནས་ཕྱག་དབང་
གནང་། ལས་རྒྱུན་ལོ་ཕྱེད་གསུམ་སོང་བར་གནང་སྦྱིན་འབྲུར་ཕབ་བྲེ་ཚད་ཀྱི་ཁལ་ཉི་ཁྲི་བརྒྱད་
སྟོང་ཐོབ་པར་གསེར་དངུལ། གོས་དར། གོན་པ་སྣ་ཚོགས་པ། ཐ་མི་ཁ། རས་ལྕགས་སོགས་
དང་བཅས་པ་རྒྱ་ཆེར་སྩལ། ཚེས་ཉེར་བདུན་ལ་ཨུས་ཆིང་ནོ་ཡོན་གྱི་སྲས་མོ་འཁོར་བཅས་ལ་
མཇལ་ཁ་ཕྱག་དབང་དང་། སྲས་མོའི་གཙུག་ཕུད་བཞེས་ཏེ་དམ་པའི་ཆོས་ཀྱི་ལས་ལ་འཇུག་
པར་མཛད། སང་ཉིན་མཚོ་སྔོན་གྱི་བང་ཕྱིན་པ་འགའ་ཞིག་ལ་ཚེ་དབང་དགོས་ཚུལ་གསོལ་བ་
549



བཏབ་པ་ལྟར། འཆི་བ་མེད་པའི་ཚེ་དབང་གི་བཀའ་དྲིན་སྩལ་ཞིང་ཐོན་ཆས་ཀྱང་སྩལ། རྒྱལ་
ཟླ་བའི་ཚེས་བཅུ་གསུམ་གྱི་ཉིན་ལྷ་ལྡན་ཆོ་འཕྲུལ་སྨོན་ལམ་ལ་དགེ་འདུན་ཆིག་ཁྲི་ཉིས་སྟོང་
གསུམ་ལ་མང་ཇ་དང་ཕྱག་འགྱེད་བལ་ཊམ་རེ། བསྔོ་རྟེན་རྣམ་གཞག་བཅས་ཞུ་མི་རྫོང་སྟ་
གནང་། དེ་དུས་མངའ་རིས་མདའ་པ་བླ་མ། ཁྱུང་ལུང་བླ་མའི་དབོན་པོ་བཅས་ནས་གཟིམ་
ཆུང་ཞབས་བརྟན་ཕུལ་བའི་ཐོག་སེ་ར་དབུ་སྒེར་གྲྭ་ཚང་གི་བླ་མ། ནང་སོ་མ་ཎི་སྒང་པ་སོགས་
སེར་སྐྱ་བརྒྱ་ཕྲག་ལ་ཉེ་བར་ཕྱག་དབང་གི་བྱིན་རླབས་དང་། འབུལ་ནོད་བཟང་མང་བཏེག་པ་
བཞེས་ཤིང་། མི་དྲག་ཁ་ཤས་ལ་གསོལ་ཇའི་བཞུགས་གྲལ་ཡང་གནང་། དེའི་སང་ཉིན་དབུ་
སྒེར་བླ་མས་མཎྜལ་ལ་སོགས་པའི་དངོས་སྐྱེས་དང་བཅས་ཏེ་བརྟན་བཞུགས་ཕུལ་བར་དགྱེས་
བཞིན་ཞལ་གྱིས་བཞེས། ཚེས་བཅོ་བརྒྱད་ལ་མི་དབང་ཕོ་ལྷ་བས་དད་པ་ཆེན་པོས་མཎྜལ་དང་
སྐུ་གསུང་ཐུགས་རྟེན་སྔོན་དུ་འགྲོ་བའི་ན་བཟའ། བཞུགས་གདན། དངུལ་རྟ་རྨིག་མ་གསུམ་
གྱིས་གཙོས་པའི་ཚན་གྲངས་བཟང་པོ་བཅོ་ལྔ། འདུས་སྡེར་ཡང་མང་འགྱེད་བཅས་ཞུས། ཉེར་
གཉིས་ནས་བཟུང་སྟེ་རྒྱལ་བསྟན་རིན་པོ་ཆེའི་སྤྱི་རིམ་གྱི་གཏོར་སྒྲུབ་ཆེན་མོ་སྔར་བཞིན་ཚུགས་
པའི་མཆོད་གཏོར་དང་དམ་རྫས་སྤྱན་གཟིགས་སོགས་བཟང་པོ་སྔར་བཞིན་སྩལ། དེ་ཡང་ཉེར་
གཉིས་ཀྱི་ཉིན་སྔ་དྲོ་གསང་སྔགས་རྒྱུད་པ་གྲྭ་ཚང་དུ་ལྕགས་མཁར་གྱི་གཏོར་ཆེན་དང༌། དམར་
ཆེན་གཏོར་མ་རྣམས་བརྩིག་པ་དང་གཞན་ཡང་མཆོད་གཏོར་བཞེང་《བཞེངས་》པ་དང་། ངོ་
མཚར་བཀོད་པར་གཏོར་བཞེང་《བཞེངས་》སོགས་ཚང་མ་ཕྱག་སྲོལ་བཟང་པོས་བསྟར། ཕྱི་
དྲོ་རོལ་ཆེན་བཀྲ་ཤིས་དགུ་བརྩེགས་དང་བཅས་ཏེ་མཆོད་གཏོར་བྱིན་རླབས་མཛད་པར་བྱིན་
འབེབས་ཀྱི་སྤྱན་དམིགས་གནང་། ཉེར་གསུམ་ནས་དགུའི་བར་དུ་གཏོར་སྒྲུབ་ཀྱི་སྤྱན་དམིགས་
ནན་ཏན་དང་། ཉེར་བཞིའི་སྔ་དྲོ་ཞལ་སྔ་ནས་སྔགས་ཆེན་དང་ལས་ཀྱི་རྡོ་རྗེ་སློབདཔོན། སྒྲོལ་
ཆོག་པ་གསུམ་དང་། ཨགྷོ་པ། འཆམ་དཔོན་བཅས་ལ་དཔལ་གཤིན་རྗེའི་གཤེད་ཀྱི་བཀའ་བསྒོ་
སྩལ། ཉེར་བརྒྱད་ཀྱི་ཉིན་མགོན་ཁང་ཆེན་མོར་སྙན་ཤལ་དང་འཕྲིན་བཅོལ། ཉེར་དགུ་ལ་དུས་
གཏོར་ཆེན་མོའི་སྐབས་དགྲ་བགེགས་སྒྲོལ་བའི་སྤྱན་དམིགས་བཀའ་དྲིན་བསྐྱངས། གསང་
སྔགས་རྒྱུད་པ་གྲྭ་ཚང་བ་རྣམས་ནས་ཀྱང་དུས་གཏོར་ཆེན་མོ་ཐུགས་གྲྭ་ཤིན་ཏུ་འགྲིག་ཅིང་།
ཟོར་གྱི་མེ་བཀྲ་དང་། ལིངྒའི་ཧོམ་མ་《མེ་》ཤིན་ཏུ་འབར་བ་བྱུང་ཞིང་། གཏོར་ཆེན་མངའ་
གསོལ། བཀྲ་ཤིས་དང་བཅས་པ་གྲུབ་པའི་གནམ་གང་གི་ཉིན་རྟེན་འབྲེལ་གྱི་དཀར་སྤྲོ་རྨད་དུ་
550



བྱུང་བ་དང་བཅས་པ་མཛད་པའི་དགེ་མཚན་བཞད། ལོ་འདིའི་ཁོངས་སུ་ནག་པོ་ཆུའི་གྲུ་གསར་
བཟོ་སྐབས་ཧར་གདོང་མི་ཚན་ལ་ལྕགས་སྨར་འདེགས་ཀྱི་ཁལ་བཅུ་དྲུག་ཉག་དོ། རྨོས་ཀྱི་ཡོ་
བྱད་ཉི་ཤུ་རྩ་ལྔ་བཅས་ཀྱི་མཐུན་རྐྱེན་གནང་ཞིང་། ཚེ་དང་ཡེ་ཤེས་དཔག་ཏུ་མེད་པའི་སྣང་
བརྙན་སྟོང་རྩ་དང་སྒྲོལ་དཀར་ཡིད་བཞིན་འཁོར་ལོ་བརྒྱ་རྩ་བཅས་ཀྱི་འཕྲོས་འཆི་མེད་ལྷ་ཁང་དུ་
བཞུགས་རྒྱུའི་སྣང་བརྙན་ཡོངས་ཚང་གྲུབ་པ་དྲུག་ཅུ་རེ་གཉིས། གསེར་གསོལ་དགོས་སྐུ་བརྙན་
ལྔ་བཅུ་ང་དྲུག །སྐུ་བརྙན་རིགས་སྣ་ཚོགས་བརྒྱ་དང་བཞི། ལ་མོར་སྐུ་ཆས་འབུལ་རྒྱུའི་རྒྱལ་
མཚན་གྱི་ཏོག་དང་། དངུལ་གྱི་མཆོད་ཀོང་གཉིས། ཐང་ཀའི་ཏོག ཚེ་ཆེན་དབང༌། དགའ་
ལྡན་དའི་ཆིང་བཅས་ཀྱི་དངུལ་གདུང་རེ། རྗོ་(རྡོ་》རས་ཁེང་སེ་ཆིང་དབང་གིས་ཞུས་པའི་
དཔལ་ལྡན་ལྷ་མོ་གཙོ་འཁོར་གསུམ་དང་། གཞན་ཡང་སྤྲ་བཟོ། ལུགས་འཕུལ་གད་བརྡར།
གསེར་གསོལ་སོགས་སྣེ་གྲངས་མང་ཙམ་ཞིག་བསྟན་འགྲོའི་དོན་གྱི་ཕྱིར་རྒྱ་ཆེར་མཛད་པར།
འཕུལ་བའི་དབུ་མཛད་ནེ་པཱ་ལ་པ་མ། བརྡུང་པའི་དབུ་མཛད་ནེ་པཱ་ལ་ཙི་ཀུནྟི། བྱིངས་ཀྱི་གྲས་
ཏི་ལོ་ཆིང་། ལ་ན་ཤིང་། པུ་ཎྱདྷ་ར་བཅས་ནེ་པ་ལ་བཅོ་ལྔ་ནས་རྟེན་བཞེངས་སོགས་ལོ་གཉིས་
གསུམ་ནས་ཟླ་བ་གསུམ་རེ་ཙམ་སྣ་ཚོགས་ཤིག་སོང་བར་དབུ་མཛད་གཉིས་ལ་ཉིན་རེར་གླ་ཁལ་
བཞི་རེ་དང་བྱིངས་ལ་ཁལ་གསུམ་རེ་རྩིས་ཁྱོན་བྲེ་ཚད་ཀྱི་ཁལ་སུམ་ཁྲི་བདུན་སྟོང་བརྒྱད་བརྒྱ་
བཅུ་ཐམ་པ་ཐོབ་པར་ཁ་བཏགས་གསེར་དངུལ། གོས་ཆེན། བྱུ་རུ། སྤོས་ཤེལ། གཡུ། གོན་
པ་སྣ་ཚོགས། ཐ་མི་ཁ། ལྕགས་ཀྲོལ། རས་དར། གསེར་ཕུད་ལུགས་ཁའི་དོད་གསེར་མགུར་
ཞོ་བཅུ། ཕོགས་དོད་དངུལ་སྲང་ཉིས་བརྒྱ། མགོ་པར་དངུལ་སྲང་བདུན། ཁ་བཏགས། གོས་
ཁ་འབྲེལ། གོན་པ་སྣེ་མང་། སྦུ་ལྷམ། ཆང་མ་དང་བལ་པོའི་ལག་གཡོག་དྲུག་བཅས་ལ་དངུལ་
སྲང་རེ། ཁ་བཏགས། གོན་པ་སྣེ་ཁ་གསུམ་རེ་བཅས་ཀྱི་གནང་སྦྱིན་བློ་མགུ་བ་གནང་། བར་མ་
དབུ་མཛད་དགེ་འདུན་དང་། བྱིངས་མི་དྲུག་གིས་བཀའ་གདམས་ཕ་ཆོས་བུ་ཆོས། རམ་སྡིངས་
མ་པའི་རྣམ་ཐར་བཅས་བརྐོས་པར་དབུ་མཛད་ལ་པར་ཤིང་རེར་ཁལ་དྲུག་བྲེ་བཅུ་ ཐམ་པ།
མཁས་དར་པར་ཤིང་རེར་ཁལ་རེ། བྱིངས་ལ་པར་ཤིང་རེར་ཁལ་དྲུག་བྲེ་བཅུ་ཐམ་པ་གོང་འདྲ་
དང་མཁས་དར་ཨང་ཀི་གཉིས་པར་པར་ཤིང་རེར་བྲེ་བཅོ་ལྔ་རེ། གསུམ་པར་བྲེ་བཅུ་ཐམ་པ་རེ།
བཞི་པར་བྲེ་ལྔ་རེ། དྲུང་ཡིག་ཚེ་རིང་རྡོ་རྗེས་ཕ་ཆོས་དང་ཇོ་བོ་རྗེའི་རྣམ་ཐར་གྱི་པར་ཡིག་བྲིས་
པར་ཤོག་བུ་རེར་ཁལ་རེ་བྲེ་བརྒྱད་རེ་ཐོབ་རྩིས་ཀྱི་གོས་དར་འབྲུ་རྐྱང་། གོན་པ་སོགས་གནང་ཆ་
551



གྱ་ནོམ་པས་ཡིད་ལྷག་པར་ཚིམ་པར་མཛད། མི་དབང་ཕོ་ལྷ་ཐའི་ཇིས་བལ་པོ་རྒྱལ་ཁག་གསུམ།
ལྷོ་འབྲུག་པ་བཅས་གོང་མ་ཆེན་པོའི་ཆ་ཞབས་སུ་བཅུག་ཚུལ་ཞུས་པར་བརྟེན་༧གོང་མ་ནས་མིང་
འཕར་གྱི་བདག་རྐྱེན་གནང་བར་ལེགས་འབུལ་དུ་གསོལ་སྟོན་རྒྱས་པའི་ཐོག །མི་དབང་དང་སྐུ་
ངོ་རྣམས་ལ་ན་བཟའ་སྣེ་ཁ་རེ། དགུ་ཚན་སོ་ལྔ་ཡོད་པའི་མགོ་ཚན་དུ་བླ་བྲེ། གསེར། དངུལ་
ལྡོང་། དངུལ་རྟ་རྨིག་མ་བདུན། རྟ་སྒ་འཁོར་ཆ་ཚང་གསུམ། རྟ་རྐྱང་གསུམ། ཁ་བཏགས།
གོས་ཆེན། འགང་ལིང་། བྱང་སྨན། རྒྱ་བལ་སོགས་ཀྱི་རས་ཆ་བཅས་རྒྱ་ཆེ་ཞིང་སྤམ་མཐོ་བ།
ཆབ་འབངས་སྤྱི་ནས་ཀྱང་དངུལ་རྡོ་ཚད་བཅོ་ལྔ། ཞབས་ཕྱི་རྣམས་ལའང་རྟ། ཚན་གྲངས་བཅོ་
ལྔ་བཅས་སྩོལ་བར་མགྲོན་གཉེར་ས་ཁུད་པ་རྫོང་སྟེ་གནང་། དེ་དག་ལ་སོགས་པ་བསྟན་པ་རིན་
པོ་ཆེ་ཡུན་དུ་དབུ་འཕང་མཐོ་ཞིང་འགྲོ་བ་ལ་བདེ་སྐྱིད་རྒྱ་ཆེར་འབྱུང་བ་དང་། ཁྱད་པར་དུ་
ཆོས་གྲྭ་ཆེན་པོ་འདི་ཉིད་དུ་འདུལ་བ་དང་། བྱང་སེམས། སྔགས་ཀྱི་བསླབ་བྱ་ལས་སྐད་ཅིག་
ཀྱང་མི་འདའ་ཞིང་། ལུང་རིགས་དྲི་མ་མེད་པས་ཕས་ཀྱི་རྒོལ་བ་ངན་པ་སུན་དབྱུང་བའི་བློ་གྲོས་
ཀྱི་ལུས་སྟོབས་ཆེར་རྒྱས་པའི་འདུས་པ་རྒྱ་མཚོས་ཁྱབ་པར་མཛད་ཅིང་། བར་བར་དུ་ལྷ་དང་ཀླུ་
དང་ནམ་མཁའ་ལྡིང་དང་གྲུལ་བུམ་སོགས་མི་མ་ཡིན་མང་པོ་ལ་ཡང་རང་རང་གི་སྐལ་པ་དང་
འཚམ་པར་ཆོས་སྟོན་པར་མཛད་པ་ལ་སོགས་པ་ངོ་མཚར་གྱི་མཛད་པ་མཐའ་ཡས་པ་དང་།
ཚེས་བཅོ་ལྔ་དང་གནམ་གང་ལ་སོགས་པ་གནས་བརྟན་བཅུ་དྲུག་དང་། བཅོམ་ལྡན་འདས་ཀྱི་
ཉན་ཐོས་དགྲ་བཅོམ་པ་མང་པོ་དང་ལྷན་ཅིག་ཏུ་གསོ་སྦྱོང་གི་བྱ་བ་ལ་རོལ་པ་སོགས་བསམ་གྱི་མི་
ཁྱབ་པའི་རང་བཞིན་དུ་བཞུགས་སོ། །
འདི་ལྟར་བརྗོད་པའི་དབྱངས་དབྱུང་སྟེ། འགྲོ་ཕན་ན་བུན་ཁུར་གྱིས་ལྕི་བའི་སྤྲིན། །
ཁྱོད་ནི་སྙིང་རྗེའི་རླན་དང་ཤེས་རབ་དྲོད། ཐུགས་བསྐྱེད་རླུང་གིས་བསྐུལ་ཏེ་འཐབ་པའི་
སྐད། ་ །ལེགས་བཤད་ དལ་ གྱིས་རྒོད་ ལ་ངལ་བ་མིན། ། མཆོག་གི་མེ་གྷ་རྒོད་ པ་ གང་ གི་
དབྱངས། །འདི་ལ་བློ་དང་བརྩོན་འགྲུས་རབ་རྒྱས་པའི། །བློ་གསལ་གཙུག་ཕུད་འཛིན་པའི་
མདོངས་ལྡན་རྣམས། མཇུག་སྒྲོ་བརྐྱངས་ཏེ་དགའ་བའི་ཟློས་གར་བསྒྱུར། །གང་གི་རྫི་ཕྱོགས་
རེག་པ་ཕོག་ལ་ཡང་། །མཚམས་མེད་ལ་སོགས་སྡིག་ཀུན་འདག་བྱེད་ན། །ཡན་ལག་མགོ་བོར་
རེག་པའི་སྐལ་བཟང་ཅན། །དེ་དག་སྲིད་པ་མེ་ཡིས་གདུངས་པའི་གོས། །འགའ་ཞིག་ཚེ་ཡི་ཆུ་
ཀླུང་དྲག་རྒྱུག་པ། །དེ་དག་མང་ཞིང་སླར་ཡང་དལ་འགྲོ་བ། །བྱེད་པའི་བསེར་བུ་འབབ་པའི་
552



ཆུ་ཁུར་ཅན། །འཇུ་ཞིང་འབབ་པའི་བཀའ་དྲིན་ཅིར་ཡང་སྩལ། །ནོར་འཛིན་ཁྱོན་གྱི་བྱེ་བྲག་
ལས་འོངས་པའི། །ནོར་གྱི་དཔྱ་སྤུངས་དགེ་འདུན་མཆོད་པ་དང་། །དབུལ་ཕོངས་སྡུག་བསྔལ་
སེལ་ཕྱིར་སྤྲོ་བ་ནི། །ནོར་བུ་བཟང་དང་བུམ་མཆོག་དཔག་བསམ་འདྲ། །ལ་ལར་རང་རྒྱུད་
ཉོན་མོངས་གསུམ་གྱི་ཆུ། དྲག་པོར་འབབ་པའི་རྒྱུན་འགོག་ཆུ་ལོན་ཆེ། །དགེ་སློང་དགེ་ཚུལ་
དགེ་བསྙེན་རྩིག་པ་བརྟན། །ཐེབས་པའི་སྐལ་བཟང་དགའ་སྟོན་སྣ་ཚོགས་སྩལ། །སྟོབས་བཅུ་
མི་འཇིགས་བཞི་ཡི་མངའ་བདག་ཅན། །འདི་ནི་ཏིང་ངེ་འཛིན་ལ་སྙོམས་བཞུགས་བཞིན། །
ཞིང་ཁམས་རབ་འབྱམས་བྱེ་བར་འགྲོ་དོན་མཛད། ། དེ་ལྟ་ནའང་དགེ་སློང་བརྟུལ་ཞུགས་
བརྟན། ཅེས་རྗེ་བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་
དགུང་གྲངས་བདུན་ཅུའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་གཉིས་པའོ། །
ལེའུ་གསུམ་པ། དགུང་གྲངས་དོན་གཅིག་གི་སྐབས་སུ་
འགྲོ་བའི་དོན་བསྐྱངས་བའི་སྐོར།
༈ དེ་ནས་པྲ་མཱ་ད་ཞེས་པ་ཆུ་མོ་གླང་གི་ལོའི་རང་ཞལ་ངོམས་པའི་དགེ་མཚན་གསར་དུ་
བཞད་པའི་ཐོག་གཟིམ་ཆུང་ཉི་འོད་འཁྱིལ་བར་མགོན་ཁང་པ་རྣམས་དང་ལྷན་ཅིག་དཔལ་ལྡན་
འདོད་ཁམས་ཀྱི་དབང་མོར་མཆོད་གཏོར་དམ་རྫས་སྤྱན་གཟིགས་སོགས་ཀུན་ཏུ་བཟང་པོའི་
མཆོད་སྤྲིན་ལ་འགྲན་བཟོད་པས་མངོན་པར་མཆོད་ཅིང་། བོད་ཀྱི་སྲིད་སྐྱོང་ཆེན་པོ་མི་དབང་
ཕོ་ལྷ་ནས། ས་སྐྱ་བདག་ཆེན། མངའ་རིས་གུང་སོགས་ལོ་གསར་རྟེན་འབྱུང་འབུལ་མི་རྣམས་
དང་། བཀྲ་ཤིས་མཐོང་སྨོན་བ་སོགས་སྔ་མོ་ནས་འོང་བའི་སྦྱིན་བདག་རྣམས་དང་། ཞབས་ཕྱི་
སྐུ་འཁོར་སོགས་བཞུགས་གྲལ་གྱི་དང་པོའི་མགྲོན་དུ་འོས་པ་རྣམས་ལ་ཕྱག་དབང་དང་དེར་
ཚོགས་ཐམས་ཅད་ཚོགས་དང་སྟོན་མོས་ཚིམ་པར་མཛད། བཞུགས་གྲལ་གཉིས་པའི་མགྲོན་གྱི་
ཚོགས་ལ་དགྱེས་སྟོན་ཀྱང་སྩལ། ཚེས་གཉིས་ནས་བཞིའི་བར་དུ་སྤྱི་སྐྱུར་བ་རྣམས་ལ་སྔ་དྲོ་རིམ་
བཞིན་གྱི་ཕྱག་དབང་དང་བཀའ་བསྒོའི་བྱིན་རླབས་སྩལ་ཞིང་། ཕྱི་དྲོ་བགྲོ་གླེང་དང་བཞུགས་
གྲལ་སོགས་ཀྱང་གོང་དུ་འཕེལ་བ་བྱུང་། ཚེས་བཞིའི་དགོང་མོ་ངོ་མཚར་བཀོད་པར་བཞུགས་
གྲལ་དང་གྲལ་འབྲོས་《འཕྲོས་》པའི་འབེལ་གཏམ་སོགས་ཤིན་ཏུ་དགེ་བས་མཐར་ཕྱིན་ཅིང་།
553



མཉན་ཡོད་ཆོ་འཕྲུལ་མཆོད་པའི་སྨོན་ལམ་དང་བསྟུན་པའི་དགེ་འདུན་གྱི་བསྙེན་བཀུར་སོགས་
ཀྱང་རྫོགས་ལྡན་གྱི་དཔལ་ལ་ཅོ་འདྲི་བར་གྱུར་། ཚེས་བདུན་གྱི་ཉིན་ཟི་ལིང་རྡོར་ཁེ་ཨམ་བན་གྱི་
བང་ཕྱིན་པར་བ་རི་བརྒྱ་རྩའི་ནང་ཚན་གྱི་རྗེ་བཙུན་སྒྲོལ་དཀར་གྱི་རྗེས་གནང་སྩལ་ཞིང་ཐོན་
ཆས་ཀྱང་གནང་། ཚེས་བཅུ་བཞིའི་ཉིན་ཕྱོགས་བརྒྱ་ཕྲག་དུ་མ་ནས་དུས་ཁྱད་པར་ཅན་གྱི་
སྐབས་དགེ་བའི་རྩ་བ་འདུ་བགྱིད་པའི་ཕྱིར་ཕྱག་སྐོར་ལ་སོགས་པ་བགྱིད་པར་ལྷགས་པའི་སྐྱེ་བོ་
ཁྲི་ཕྲག་གཅིག་དང་སུམ་སྟོང་ཙམ་ལ་ཕྱག་དབང་གནང་། ཚེས་བཅུ་དྲུག་ལ་རི་བོ་ཆེ་པ་སོགས་སྐྱ་
སེར་ཕྱེད་ཉིས་བརྒྱ་སྐོར་ལ་ཕྱག་གི་བྱིན་རླབས་དང་། དེའི་སང་ཉིན་ཀྱང་སྡེ་པ་འབྲོང་རྩེ་བའི་བུ་
ངོ་མ་སོགས་མང་བར་ཕྱག་དབང་གནང་། ཁྲ་ཟླ་བའི་ཚེས་གསུམ་ལ་དབེན་པའི་རི་སུལ་དུ་
བསྒྲུབ་པའི་རྒྱལ་མཚན་འཛུགས་པའི་རི་ཁྲོད་ཚེ་ཁ་གསུམ་གྱིས་གཙོས་པའི་རི་ཁྲོད་པ་ཚང་མ་
མཇལ་ཕྱག་ཏུ་ཕེབས་ཤིང་། རྗེས་འབྲང་ལྷ་ལྔ་བྲག་བ། རྟ་ཕུག་པ་སོགས་བཙུན་མ་དུ་མ་བཅས་
ལ་ཕྱག་དབང་གནང་། དེ་ཡང་རི་ཁྲོད་པ་དགེ་འདུན་སུམ་བརྒྱ་བཅུ་སྐོར་དང་བཙུན་མ་ཉིས་
བརྒྱ་བཞི་བཅུ་སྐོར་གྱིས་བླ་མ་རྡོ་རྗེ་འཆང་གི་ངོ་བོ་ཚོགས་ཞིང་ཐམས་ཅད་ཀྱི་གཙོ་བོར་བསྐྱེད་པ་
ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང་འབྲེལ་བའི་བརྟན་བཞུགས་འབུལ་བར་
མཛད། ༧རྗེ་བླ་མ་མཆོག་ནས་ཀྱང་དགྱེས་བཞིན་དུ་ཞལ་བཞེས་གནང་ཞིང་། ༧འཕགས་པ་
སྤྱན་རས་གཟིགས་ཡི་གེ་དྲུག་པའི་རྗེས་གནང་ཡང་སྩལ། ཕྱག་འགྱེད་བཀྲས་བཏགས། དངུལ་
ཞོ་གསུམ་རེ། ཇ་ཚུལ་ཐེབས་སུ་ཇ་འཁོར་དྲུག་བདུན། དགེ་ཚུལ་མ་རྣམས་ལ་བཀྲས་བཏགས་
ཆུང་བ། དངུལ་ཊམ་ཕྱེད་རེ། ཇ་ཚུལ་དུ་ཇོ་འཁོར་དྲུག་བཅས་བསྔོ་རྟེན་རྣམ་བཞག་གིས་
བརྒྱན་པ་གནང་། ཚེས་བརྒྱད་ལ་ཁྲི་རྒྱ་ནག་པའི་གསོལ་དཔོན་སོགས་ཕྱོགས་འདུས་བརྒྱ་དང་ལྔ་
བཅུ་སྐོར་ལ་ཕྱག་དབང་གི་བྱིན་རླབས་སྩལ། དེའི་སང་ཉིན་ཤར་རྩེ་ཞལ་སྔ་ནས་སུ་ཁྲོན་ཁ་སྤུག་
པ་དཀའ་ཆེན་བློ་བཟང་མཁས་མཆོག་བསྐོ་བཞག་གནང་། བཅུ་གསུམ་དུས་ཆེན་ཐོག་ཆོས་གྲྭ་
འདིས་མཚོན་གཙང་རོང་གི་དགོན་སྡེ། རི་ཁྲོད་ཁག་བཅས་རིས་སུ་མ་ཕྱེ་བར་མང་ཇ་ལྔ་རེ།
ཕྱག་འགྱེད་དངོས་པོ་སྣ་ཚོགས། བསྔོ་རྟེན་རྣམ་གཞག་བཅས་སྔར་ལས་མི་དམན་པ་སྩལ། ཚེས་
བཅུ་བདུན་གྱི་ཉིན་མགར་ཐར་ནས་༧སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་
གཟིགས་ཆེན་པོས་༧རྗེ་བླ་མ་མཆོག་ལ་སྐུའི་འཚམས་འདྲི་ཞུ་བར་མགྲོན་གཉེར་དགེ་རྒན་ཆེད་དུ་
གཉེར་ནས་རྫོང་སྟེ་གནང་བ་འབྱོར་པར་འདུས་པ་རྒྱ་མཚོའི་དབུས་སུ་༧རྗེ་བླ་མ་ཉིད་སྤྱན་དྲངས་
554



ཏེ། མཎྜལ་དང་སྐུ་གསུང་ཐུགས་རྟེན། དངུལ་གོས་དར། རྩེ་ཇ་འཁོར་དྲུག་བཅུ་དང་ཀོ་པི་ཙི་
འཁོར་དྲུག་བཅུ། གཞུང་མ་འཁོར་དྲུག་བཅུ་བཅས་ཀྱི་འབུལ་ནོད་དང་བཅས་ཏེ་སྐུ་ཚེ་ཡུན་དུ་
སྤེལ་བའི་རྡོ་རྗེའི་བདེན་ཚིག་སྒྲོག་པར་མཛད། འདུས་པ་རྒྱ་མཚོར་ཡང་མང་ཇ་བཞེས་ཐུག་དང་
བཅས་པ་ཉིན་གང་། ཕྱག་འགྱེད་དངུལ་བལ་ཊམ་རེ་བཅས་རྟེན་འབྲེལ་བླ་ན་མ་མཆིས་པར་
གནང་། དེ་ནས་རིང་པོར་མི་ཐོགས་པར་ཞུ་ཡིག་རྟེན་ན་བཟའ་སོགས་བཟང་མང་དང་བཅས་
ཏེ་ཐོན་པར་མཛད་ཅིང་། མགྲོན་གཉེར་གྱི་ལག་ཏུ་ལྷ་སྲས་རྡོ་རས་ཁེང་སེ་ཆིང་དབང་ལ་༧རྒྱལ་
དབང་ཐམས་ཅད་མཁྱེན་གཟིགས་ཆེན་པོ་དབུས་གཙང་གི་ལྗོངས་སུ་མྱུར་དུ་ཕེབས་ཆོག་པ་
དགོས་པའི་ཞུ་བ་ནན་ཏན་ཅན་གྱི་ཐུགས་ཐམ་བཅས་བསྐུར་བ་གནང་། ཉེར་བཞིའི་ཉིན་མི་
དབང་ཕོ་ལྷ་ཐའི་ཇིའི་མཆིས་བྲང་པ་སངས་སྐྱིད་པ་དུས་ཆོས་སུ་གྱུར་པའི་གསུང་བསྔོ་ཞུ་རྟེན་
འབྱོར་པ་ལྟར། དངོས་པོ་རྣམས་བདག་གིར་མཛད་ཅིང་། སྡིག་ལྟུང་ཐམས་ཅད་བྱང་ནས་
རྫོགས་པའི་བྱང་ཆུབ་ཏུ་ཉེ་བའི་བསྔོ་སྨོན་ཡང་དག་གནང་། ཟླ་བ་གསུམ་པའི་ཚེས་ལྔ་ལ་བྱ་རྒོད་
གཤོངས་པའི་མཁན་སྤྱི་སོགས་ཕྱོགས་འདུས་ཀྱི་དད་ལྡན་མང་པོར་ཕྱག་དབང་གི་བྱིན་རླབས་
སྩལ་ཞིང་། དེའི་སང་ཉིན་ཆོས་སྡེ་ཆེན་པོ་འདི་ཁའི་གྲྭ་གསར་པ་སོགས་བརྒྱ་དང་ཉེར་ལྔ་ལ་དགེ་
ཚུལ་གྱི་སྡོམ་པ་སྩལ། ཚེས་བཅུ་གཉིས་ལ་ཆོས་གྲྭ་འདི་དང་དབུས་གཙང་མངའ་རིས་སོགས་ནས་
ལྷགས་པ་ཉེར་བཞི་ལ་བསྙེན་པར་རྫོགས་པའི་སྡོམ་པ་སྩལ། སྣར་ཐང་པ་རྡོ་རྗེ་སློབ་དཔོན་ལ་
སོགས་པ་རྣམས་ཀྱིས་དགོན་གནས་བཀྲ་ཤིས་ཤིང་ཆོས་སྤྱོད་འཕེལ་བར་བྱ་བ་དང་ཕྱོགས་དེའི་སྐྱེ་
བོ་མང་པོ་ལ་ཕན་བདེ་སྩོལ་བའི་ཕྱིར་ཞབས་ཀྱིས་བཅགས་དགོས་པར་གསོལ་བ་བཏབ་པས་རྐྱེན་
བྱས་ཤིང་། ༧རྗེ་ཉིད་ཀྱང་ཐུབ་པའི་དབང་པོ་མཇལ་བཞེད་དང་རྒྱལ་བ་དོན་ཀུན་གྲུབ་པ་
ཤཱཀྱའི་རྒྱལ་པོའི་གངས་ཅན་གྱི་ལྗོངས་འདིར་འགྱུར་རོ་ཅོག་མི་དབང་ནས་པར་དུ་བསྒྲུབ་པ་སྣར་
ཐང་གི་ཆོས་སྡེར་བཞུགས་སུ་གསོལ་བ་ལ་ཡང་ལྷག་གནས་ཀྱི་མེ་ཏོག་འཐོར་བར་བཞེད་དེ།
ཚེས་བཅུ་བཞི་ལ་ཆིབས་ཀྱི་ཁ་ལོ་བསྒྱུར། དེ་སྐབས་ གཞིས་རྩེ་རྫོང་དཔོན་དང་ལས་བྱེད།
གཞོལ་གནས་པོ་སོགས་སྐྱེ་བོ་མང་པོས་ཆིབས་སྐྱེལ་དང་བཅས་ཕེབས། སྣར་ཐང་ཆོས་སྡེའི་ལས་
བྱེད་རྣམས་དང་དར་རྒྱས་གཉེར་པ་སོགས་རྟ་པའི་ཚོགས་ཀྱིས་མདུན་བདར་བ་དང་བཅས་ཏེ་
དཔལ་སྣར་ཐང་གི་ཆོས་གྲྭ་ཆེན་པོར་ཕེབས། དེ་གོང་གསང་སྔགས་རྒྱུད་པ་གྲྭ་ཚང་གི་ཞལ་སྔ་
ནས་བློ་བཟང་བཀྲ་ཤིས་ཀྱིས་གཙོས་པའི་གྲྭ་པ་སོ་གཅིག་དང་། སྣར་ཐང་པའི་གྲྭ་པ་རགས་
555



བསྡུས་བཅུ་བཅས་ནས་དཔལ་རྡོ་རྗེ་འཇིགས་བྱེད་ཆེན་པོའི་སྒོ་ནས་རབ་ཏུ་གནས་པ་ཉིན་གཉིས་
གནང་བའི་དངོས་གཞིའི་ཉིན་རྗེ་བླ་མ་ཉིད་ནས་རྟེན་འབྲེལ་སྙིང་པོའི་སྒོ་ནས་རབ་གནས་གནང་
ཞིང་། དམ་ཚིག་སེམས་དཔའ་དང་ཡེ་ཤེས་སེམས་དཔའ་དབྱེར་མེད་དུ་བསྲེ་བའི་ལྷག་གནས་ཀྱི་
མེ་ཏོག་སྩལ། དེར་གཙུག་ལག་ཁང་དུ་གོས་ལིང་བཟང་པོའི་འཕན་ཕྱེ་ཕུར་རྒྱལ་མཚན། བཀྲ་
ཤིས་རྟགས་བརྒྱད། རྒྱལ་སྲིད་སྣ་བདུན་གྱི་གཟུགས་འགྲོས་ཀྱི་མཆོད་པའི་བྱེ་བྲག་སྣ་ཚོགས་པ་
དང་། ཐུབ་དབང་གསུམ་སྦགས་མར་གོས་བཟང་ལིང་གི་འཇའ་སྤེལ་ཅན་གྱི་ན་བཟའོ། རྒྱལ་
བ་མི་ཕམ་མགོན་པོར་ཕུན་སུམ་ཚོགས་པའི་གོས། གནས་བཅུ་ལྷ་ཁང་སོགས་ལ་འཕན། ཕྱེ་
ཕུར། སྙན་དར་རྣམས་ཀྱིས་ཉེ་བར་མཆོད་པར་མཛད་ཅིང་། བཀའ་གདམས་པའི་བླ་མ་གོང་
མ་རིམ་བྱོན་གྱི་ཉེར་དཔྱད་སྣ་ཚོགས་ནང་རྟེན་དུ་བཞུགས་པ་རྣམས་ལ་ཡང་སྙན་དར་འབུལ་བ་
དང་། སྤྱི་དང་བྱེ་བྲག་ལ་ཞག་བདུན་གྱི་བར་དུ་སྣ་ལྔའི་མཆོད་པ་བསམ་གྱིས་མི་ཁྱབ་པའི་མཆོད་
སྤྲིན་སྤྲོ་བར་མཛད། དགེ་འདུན་ཉིས་བརྒྱ་ལ་ཆོས་སྲུང་སྤྱིའི་བསྐང་གསོ་གཟབས་《གཟབ་》
རྒྱས་ཉིན་གང་མང་རབ་སྦྲེལ་ནས་གནང་བར་ཡོན་དུ་བཀྲས་བཏགས། དངུལ་སྲང་རེ་དང་།
སྤྱི་སོར་སྦྱོར་འཇགས་སུ། རྒྱ་སྦུག་བར་རྙིང་སྤུས་ལེགས་ཚེ་ཆུང་གཉིས་ཤུབས་བཅས་དང་།
སིལ་སྙན་སྤུས་གཙང་བར་ཤུབས་བཅས། ཁ་བཏགས་མཐིང་ཁྲའི་ཚས་རེ་དང་བཅས་པ་སྩལ་
ཞིང་། རབ་གནས་པ་རྣམས་ཀྱི་ཡོན་དུ་བསོད་བཏགས། དངུལ་སྲང་རེ། བཀྲས་བཏགས་རེ།
བསྔོ་རྟེན་རྣམ་བཞག་གཟབས་《གཟབ་》རྒྱུས་བཅས་ཀྱིས་དགྱེས་པར་མཛད། དཔལ་སྣར་ཐང་
པའི་སྤྱི་སོ་ནས་རྒྱུ་ཡོན་སྦྱར་ཏེ། རྗེ་བཙུན་བླ་མ་རྡོ་རྗེ་འཆང་ཆེན་པོ་ཞབས་ཀྱི་པདྨོ་བསྐལ་པ་
གངྒཱའི་ཀླུང་གི་རྡུལ་སྙེད་དུ་བརྟན་པར་བཞུགས་སུ་གསོལ་བའི་ཕྱིར་༧བཅོམ་ལྡན་འདས་མགོན་
པོ་ཚེ་མཐའ་ཡས་པ་ལྷ་དགུའི་དཀྱིལ་འཁོར་ཆེན་པོ་ཞལ་ཕྱེ་སྟེ་ཞབས་བརྟན་རྒྱས་པ་ཕུལ་བའི་
བསྙེན་བཀུར་རྣམས་བདག་གིར་མཛད་ཅིང་། ལྷ་དང་མཁའ་འགྲོ་ཆོས་སྐྱོང་བསྲུང་མའི་ཚོགས་
ཐམས་ཅད་དང་། དགེ་འདུན་གྱི་སྡེ་ཐམས་ཅད་ཚོགས་ཀྱི་འཁོར་ལོས་ཚིམ་པར་མཛད། སྔོན་
གྱི་མཁན་ཐོག་རིམ་བྱོན་ཐམས་ཅད་ཀྱིས་གྲུབ་པའི་དབང་ཕྱུག་ག་ཡ་དྷ་རའི་དབང་བུམ་ལ་བརྟེན་
ནས་སྐྱེ་བོའི་ཚོགས་ལ་བུམ་དབང་མཛད་སྲོལ་ཡོད་པ་ལྟར། རྗེ་བླ་མ་ཉིད་ནས་ཀྱང་གནང་
དགོས་པའི་གསོལ་བ་བཏབ་དོན་ལྟར་ཞལ་གྱིས་བཞེས་ཏེ། ཟླ་བ་ཉ་གང་བའི་དུས་སུ་སྣར་ཐང་
ཆོས་སྡེའི་གྲྭ་རིགས་གཙོ་བོར་གྱུར་པའི་ཕྱོགས་འདུས་ཀྱི་སྐྱེ་བོ་གྲངས་ཀྱི་མཐའ་མི་མངོན་པ་ལྟ་བུ་
556



ལ་བུམ་དབང་དང་། གྲུབ་རྒྱལ་ལུགས་ཀྱི་ཚེ་དབང་གཟབས་《གཟབ་》རྒྱས་སུ་སྩལ་བས།
དེར་ཚོགས་ཀྱི་སྐྱེ་བོ་ཐམས་ཅད་ལ་བྱང་ཆུབ་ཀྱི་སེམས་རིན་པོ་ཆེ་དང་ཚེའི་བྱིན་རླབས་ཀྱི་བཀའ་
དྲིན་ཐོབ། རྒན་རབས་རྣམས་ཀྱིས་ཀྱང་སྣར་ཐང་ཆགས་པ་ནས་དུས་ད་བར་དུ་འདི་ལྟ་བུའི་མི་
ཚོགས་མ་བྱུང་བ་འདྲ་ཞེས་གླེང་། ་ ་ཚེས་བཅུ་དྲུག་གི་ཉིན་བཀྲ་ཤིས་ལྷུན་པོར་སླར་ཡང་ཆིབས་
བསྒྱུར་གནང་བར་གྲྭ་ཚང་ཁག་བཞིའི་རྗེ་ཞལ་སྔ་ནས། མི་ཚན་ཆེ་ཕྲ་སོགས་དང་གཞིས་རྩེ་རྫོང་
དཔོན། གནས་པོ། ལས་བྱེད་དང་བཅས་པ། གཞིས་རྩེར་རྩྭ་གསོར་ཡོད་པའི་རྒྱའི་དཔོན་ཆུང་
འཁོར་དང་བཅས་པ་སོགས་བརྒྱ་ཕྲག་གཉིས་ལ་ཉེ་བའི་རྟ་པའི་ཚོགས་ཀྱིས་ཕེབས་བསུ་དང་།
གསང་སྔགས་རྒྱུད་པ་གྲྭ་ཚང་གི་དགེ་འདུན་འདུས་པ་རྒྱ་མཚོའི་ཚོགས་དང་བཅས་པ་རྣམས་ཀྱིས་
རོལ་མོ་ལ་སོགས་པའི་མཆོད་པའི་བྱེ་བྲག་མཐའ་ཡས་པ་དང་བཅས་པས་མདུན་བདར་ཞིང་།
དར་འཕྱར་དུང་འབུད་ལ་སོགས་པའི་ཕུན་ཚོགས་སྣ་ཚོགས་པ་དང་བཅས་ཏེ་ཕེབས། དེའི་སང་
ཉིན་སློབ་དཔོན་དགེ་སྐོས་པ་སོགས་མཇལ་ཞུར་ཕེབས་པ་རྣམས་ལ་གང་སྤྱིའི་གསུང་མཆིད་ཞིབ་
རྒྱས་སུ་གནང་། ཉེར་གསུམ་གྱི་ཉིན་སེར་འབྲོས་པ་སོགས་སུམ་ཅུ་ལ་བསྙེན་རྫོགས་ཀྱི་སྡོམ་པ་
སྩལ། ཉེར་བཞི་ལ་ཕྱོགས་ཀུན་ནས་འདུས་པའི་གྲྭ་རིགས་དགུ་བཅུ་ལ་དགེ་ཚུལ་གྱི་སྡོམ་པ་སྩལ།
གནམ་གང་གི་ཉིན་ལོ་ཙྪ་བ་མཚན་སྒྲོག་མཁན་ཟུར་སོགས་བརྒྱ་ཕྲག་བརྒལ་བར་ཕྱག་དབང་
གནང་ཞིང་གསོལ་ཇ་ཇ་གྲལ་གྱི་ཐོག་བཀའ་འདྲི་ཞིབ་རྒྱས་དང་།་ ་ དངོས་འབུལ་རྣམས་བདག་
གིར་མཛད། ་ ལོ་འདི་ནང་དུ་ལྷ་ས་སྨོན་ལམ་ཆེན་མོར་སྔར་སྨོས་པའི་བསྙེན་བཀུར་དང་རྟེན་
རྣམས་ཀྱི་དྲུང་དུ་སྣ་ལྔའི་སྟོང་མཆོད་སོགས་ཐུགས་སྨོན་གྱིས་བརྒྱན་པ་རྒྱ་ཆེར་གནང་ཞིང་། : སྐུ་
ཞིབས་གྲྭ་ཚང་། དཔལ་ལྡན་སྨད་རྒྱུད་གྲྭ་ཚང་། རྨེ་རུ་བ་རྣམས་ལ་མང་འགྱེད། དཔལ་གྱི་ལྷ་
མོའི་སྐུ་མདུན་དུ་བསྐང་གསོ་སོགས་སྔར་ལྟར་གནང་། ཟླ་བ་དང་པོའི་ནང་དུ་དགའ་ལྡན་ཕུན་
ཚོགས་གླིང་། ལྷ་རྩེ་འོག་མིན་གླིང་པ་རྣམས་དང་། ཟླ་བ་གཉིས་པའི་ནང་དུ་གངས་ཅན་ཆོས་
འཕེལ། - དབེན་ས་ཆོས་ཀྱི་ཕོ་བྲང་། ་གནས་ཆོས་སྡེ།	ཤངས་དགའ་ལྡན་ཆོས་འཁོར་གླིང་།
རོང་དགའ་ལྡན་བྱམས་པ་གླིང་། .མདངས་ཆེན། ཐར་པ་སོགས་དང་། བཅུ་གསུམ་དུས་ཆེན་
ཐོག་ཆོས་གྲྭ་ཆེན་པོ་འདིས་མཚོན་པའི་གཙང་རོང་གི་དགོན་སྡེ་རིས་སུ་མ་ཕྱེ་བ་དང་། རི་ཁྲིད་
ཀྱི་སྡེ་བཅས་པར་བསྙེན་བཀུར་སྔར་རྒྱུན་བཞིན་གནང་ཞིང་འདི་ཁ་ཚོགས་ཆེན་ལའང་མང་ཇའི་
བསྙེན་བཀུར་སོགས་ཀྱང་རྒྱུན་པར་གནང་། ས་ག་ཟླ་བའི་ཚེས་དགུ་ཕན་ལ་དབུས་གཙང་ཁམས་
557



སོགས་ཀྱི་གྲྭ་པ་དྲུག་ཅུ་རེ་དྲུག་ལ་བསྙེན་རྫོགས་ཀྱི་སྡོམ་པ་སྩལ། ཚེས་བཅུ་གཉིས་ལ་ཤར་རྩེ་ཞལ་
སྔ་ནས་ཟུར་བཞུགས་པ་བློ་བཟང་མགོན་པོས་མཎྜལ་ལ་སོགས་པའི་བསྙེན་བཀུར་ཕུལ་དུ་བྱུང་བ་
གནང་ཞིང་འདུས་པ་རྒྱ་མཚོར་ཡང་མང་འགྱེད་སོགས་རྒྱ་ཆེར་མཛད། རྗེ་བཙུན་བླ་མ་ཉིད་ནས་
ཀྱང་དགྱེས་བཞིན་དུ་ཞལ་བཞེས་དང་སློག་ཆ་ཡང་གནང་། དེའི་སང་ཉིན་གྲང་མོ་ཆེ་བ་གཞིས་
བྱེས་བཞི་བརྒྱ་སྐོར་ནས་ཞབས་བརྟན་རྟེན་འབྱུང་ཕུལ་བར་དགྱེས་བཞིན་ཞལ་བཞེས་དང་། དེ་
མཚུངས་འདུས་པ་རྒྱ་མཚོར་ཡང་མང་འགྱེད་ཀྱི་བསྙེན་བཀུར་རྒྱ་ཆེར་ཞུས། དེ་ལ་ཡང་དགྱེས་
བཞིན་དུ་རྗེས་འཛིན་དང་སྤྱི་སྒེར་གྱི་ལན་འདེབས་སོགས་གཟབ་རྒྱས་གནང་།, ཨ་རྐྱ་ཧུ་ཐོག་ཐུ་
མཇལ་ཕྱག་ཏུ་བྱོན་པ་ལྟར་ཕྱག་དབང་གྱི་བྱིན་རླབས་སྩལ་ཞིང་། ཆོས་འབྲེལ་ཞུས་པ་ལྟར་ཉི་
གཞོན་འཆར་ཀ་མའི་ལྗགས་ལུང་གནང་། ཚེས་བཅོ་ལྔ་ཕན་ལ་ཆོས་གྲྭ་འདིས་མཚོན་ཕྱོགས་ཀུན་
ནས་འདུས་པའི་དགེ་སློང་གི་དངོས་པོ་དོན་དུ་གཉེར་བ་བརྒྱ་དང་བཅུ་བདུན་གྱི་རྒྱུད་ལ་དགེ་
སློང་གི་སྡོམ་པ་ཡང་དག་པར་སྩལ། ཆོས་གྲྭ་ཆེན་པོ་འདི་ཉིད་ཀྱིས་མཚོན་པའི་དགོན་རྙིང་མང་
པོའི་རྟེན་གསུམ་ལ་སྣ་ལྔའི་མཆོད་པ་རྒྱ་ཆེར་མཛད་པའི་ཐོག་མང་ཇའི་བསྙེན་བཀུར་དང་བསྔོ་
རྟེན་རྣམ་གཞག་སོགས་རྒྱ་ཆེར་གནང་། སང་ཉིན་པོ་ཏ་ལ་ནས་རྣམ་རྒྱལ་གྲྭ་ཚང་སྤྱི་སོའི་སྡེ་པ་
ཆེད་གཉེར་གྱིས་འོངས་ཏེ། རྗེ་བླ་མ་ཉིད་ལ་ཞབས་བརྟན་ཕུལ་བར་དགྱེས་བཞིན་དུ་ཞལ་བཞེས་
གནང་།： གཞན་ཡང་དད་ལྡན་མང་པོར་ཕྱག་དབང་གི་བྱིན་རླབས་སྩལ། གྲྭ་ཚང་གི་སྡེ་པ་
སོགས་ལ་ཚེ་དབང་གི་བྱིན་རླབས་དང་སློག་ཆ་ཡང་རྒྱ་ཆེར་གནང་། ཚེས་བཅུ་དགུ་ལ་སེར་
འབྲས་པ་སོགས་སོ་དགུ་ལ་བསྙེན་རྫོགས་ཀྱི་སྡོམ་པ་གནང་། ཟླ་བ་ལྔ་པའི་ཚེས་གཅིག་གི་ཉིན་
ཕྱོགས་འདུས་པ་བཞི་བཅུ་སྐོར་ལ་དགེ་ཚུལ་གྱི་དངོས་པོ་སྩལ། དེའི་སང་ཉིན་དགའ་ལྡན་ཆོས་
འཁོར་གྱི་དགེ་སྐོས་ནས་རྗེ་བླ་མ་ཞབས་པད་ཡུན་དུ་བརྟན་པའི་ཕྱིར་མཎྜལ་དངོས་འབུལ་བཏེག་
པ་བདག་གིར་མཛད་ཅིང་སློག་ཆའང་སྩལ། ཚེས་གསུམ་ལ་དགའ་ལྡན་ཆོས་འཁོར་གྱི་དགེ་སྐོས་
བཅས་ཕྱོགས་ཀུན་ནས་དགེ་སློང་གི་སྡོམ་པ་དོན་དུ་གཉེར་བ་ལྔ་བཅུ་ང་གཉིས་ལ་དགེ་སློང་གི་
སྡོམ་པ་སྩལ། - ཚེས་དྲུག་གི་ཉིན་གངས་ཅན་ཆོས་འཕེལ་གྱི་སློབ་དཔོན་སོགས་གྲྭ་པ་སུམ་བརྒྱར་
ཉེ་བ་བྱོན་ནས་རྗེ་ཉིད་ལ་བརྟན་བཞུགས་ཀྱི་མཎྜལ་ཕུལ་ནས་གསོལ་བ་བཏབ་པར་དགྱེས་བཞིན་
ཞལ་བཞེས་གནང་། ཚེས་བཅུ་གཉིས་ལ་འབྲོང་རྩེའི་ལྕམ་འཁོར་བཅས་ལ་གྲུབ་རྒྱལ་ལུགས་ཀྱི་ཚེ་
དབང་དགོས་ཚུལ་གྱི་གསོལ་བ་བཏབ་པ་ལྟར་ཚེའི་བྱིན་རླབས་རྒྱ་ཆེར་གནང་། ཚེས་བཅུ་བཞི་
558
་ ་ ，



ནས་བཟུང་སྟེ་བྱམས་པའི་སྨོན་ལམ་ཆེན་མོ་སྔར་བཞིན་ཚུགས། དུས་དེར་ཡང་ཉིན་གསུམ་གྱི་
རིང་རྗེ་བླ་མ་ཉིད་ཉི་འོད་འཁྱིལ་བའི་སྟེང་དུ་ཞབས་ཀྱི་པདྨོ་བཀོད་ནས་འདས་པའི་སངས་རྒྱས་
འོད་དཔག་ཏུ་མེད་པ་ལྟར་གྱི་སངས་རྒྱས་ཤཱཀྱའི་རྒྱལ་པོ། མ་འོངས་པའི་སངས་རྒྱས་བྱམས་པ་
མགོན་པོ་རྣམས་སྤྱན་དམིགས་ཀྱི་རྟེན་གཙོར་སྤྱན་དྲངས་པའི་མཐའ་སྐོར་དུ་ནམ་མཁའ་གང་
བའི་ཕྱོགས་བཅུའི་སངས་རྒྱས་རྣམས་སྤྱན་དྲངས་ཏེ། སྔགས་དང་ཕྱག་རྒྱ་དང་ཏིང་ངེ་འཛིན་
གྱིས་བྱིན་གྱིས་བརླབས་པའི་མཆོད་སྤྲིན་རྡུལ་སྙེད་ཀྱི་གྲངས་དང་མཉམ་པར་སྤྲོས་ཏེ་ལེགས་པར་
མཆོད་ཅིང་། དེར་ཚོགས་ཀྱི་སྐྱེ་བོ་ཐམས་ཅད་ཡང་དག་པར་རྫོགས་པའི་སངས་རྒྱས་རྗེས་སུ་
དྲན་པའི་བཀའ་དྲིན་ཟླ་མེད་པ་དང་། སློང་མོ་བ་རྣམས་ལ་ཡང་ནོར་དངོས་ཀྱི་སྦྱིན་པ་རྨད་དུ་
བྱུང་བ་སྩལ། ཚེས་ཉི་ཤུའི་ཉིན་གུ་གེ་ཆོས་ཀྱི་རྒྱལ་པོའི་བཙུན་མོ་དམ་པ་ཚེ་རིང་བུ་ཁྲིད་གཤེགས་
པའི་བསྔོ་རྟེན་ཕོན་ཆེན་འབུལ་མི་འབྱོར་པ་ལྟར། ཚེ་ལས་འདས་མ་ངན་སོང་གི་འཇིགས་པ་
ལས་བསྒྲལ་ཏེ་བདེ་འགྲོ་ལྷ་མིའི་འགྲོ་བར་སྐྱེ་འགྱུར་གྱི་བསྔོ་བ་དང་སྨོན་ལམ་གྱི་རྒྱས་འདེབས་
ཡང་དག་པར་གནང་། དེ་བསྟུན་འབྲོང་རྩེའི་ལྕམ་ལ་ཐོན་ཆས་དང་སེར་སྐྱ་བརྒྱ་ཕྲག་བརྒལ་
བར་ཕྱག་དབང་གི་བྱིན་རླབས་སྩལ། དེ་དུས་ཕྱོགས་འདུས་ཀྱི་གྲྭ་པ་ལྔ་བཅུ་ང་དགུ་དགེ་སློང་གི་
རང་བཞིན་དུ་མཛད། ཚེས་ཉེར་བཞི་ལ་ཕུན་ཚོགས་གླིང་གི་མཁན་པོ་གསར་བཀོད་ལ་ཐོན་ཕྱག་
དང་མཚོ་སྔོན་ཨེར་ཏེ་ནི་ཇུ་ནང་གི་བང་ཕྱིན་པ་ངོ་གཡོག་བ་སོ་བ་དང་སྲིད་པ་མི་ཚན་གྱི་དབྱར་
མཇལ་བ་བཅས་པར་ཕྱག་དབང་གནང་། ཟླ་བ་དྲུག་པའི་ཚེས་བརྒྱད་ཀྱི་ཉིན་ཕྱོགས་འདུས་དད་
ལྡན་བཞི་བཅུ་ཞེ་གསུམ་ལ་བསྙེན་རྫོགས་ཀྱི་སྡོམ་པ་གནང་། ཚེས་བཅོ་ལྔ་ལ་སློབ་དཔོན་དང་
ལས་ཚན་པ་རྣམས་ལ་ཆོས་སྟོན་དང་། དེ་ནུབ་ནས་བཟུངས་དབྱར་གནས་པའི་སྦྱོར་བའི་ཆོ་ག་
དངོས་གཞི་བཅས་ལེགས་པར་མཛད། ཆོས་གྲྭ་འདིས་མཚོན་པའི་དགོན་སྡེ་གྲངས་མང་པོ་ལ་
བསྙེན་བཀུར་ཡང་ནར་མར་གནང་། ཚེས་བཅོ་བརྒྱད་ལ་ཆོས་གྲྭ་འདི་ཁས་མཚོན་དབུས་གཙང་
གི་གྲྭ་པ་བཞི་བཅུ་ཞེ་དྲུག་ལ་བསྙེན་རྫོགས་ཀྱི་སྡོམ་པ་གནང་། ཚེས་ཉི་ཤུའི་ཉིན་ལ་མོ་སྐུ་རྟེན་པ་
བློ་བཟང་མཐུ་སྟོབས་དུས་ཀྱི་ཆོས་ཉིད་དུ་གྱུར་པའི་བསྔོ་རྟེན་འབུལ་མི་འབྱོར་པ་ལྟར་བསྔོ་བའི་
བཀའ་དྲིན་བསྐྱངས་ཤིང་། དེས་མཚོན་པའི་སྐྱེ་བོ་མང་པོ་ལ་ཕྱག་དབང་གི་བྱིན་རླབས་སྩོལ།
ཟླ་བ་བདུན་པའི་ཚེས་བདུན་ལ་ཁམས་ཕུ་སྒོ་སྤྲུལ་སྐུ་སོགས་དབུས་གཙང་ནས་དགེ་ཚུལ་གྱི་སྡོམ་
པ་དོན་དུ་གཉེར་བ་གྲངས་ཞེ་བདུན་གྱི་རེ་བ་ཡོངས་སུ་རྫོགས་པར་མཛད། ཚེས་བཅུ་གཉིས་ལ་
559



དབུས་གཙང་ཁམས་སོགས་ཀྱི་གྲྭ་པ་སོ་དགུ་ལ་བསྙེན་པར་རྫོགས་པའི་དངོས་པོ་སྩལ། དབྱར་གྱི་
རྙེད་པའི་ཕྱག་འགྱེད་ཀྱང་གནང་། ཉེར་ལྔའི་ཉིན་ཆོས་ཁྲིམས་གསར་རྙིང་གི་འབུལ་བ་དང་།
སེར་འབྲས་རྒྱུད་པ་སོགས་ཕོན་ཆེ་བའི་ཐོག་གཞན་མ་འགའ་ཞིག་བཅས་སུམ་བརྒྱ་བརྒལ་བར་
མཇལ་ཕྱག་དང་། སེར་འབྲས་པ་དང་རྒྱུད་པ་རྣམས་ལ་ཇ་ཉག་རེ། མར་ཉག་གསུམ་རེ། རྩམ་
བྲེ་བཅུ་རེའི་ལམ་ཆས་བཅས་སྩལ། ཉེར་བརྒྱད་ཀྱི་ཉིན་ཆོས་ཁྲིམས་གསར་པར་མགོན་པོ་བར་
གཅོད་ཀུན་སེལ་གྱི་བཀའ་བསྒོ་དང་སྒྲིགས་ལམ་ཀུན་སྤྱོད་གང་སྤྱིར་དོ་ཁུར་དགོས་པའི་བཀའ་
ཕེབས། གནམ་གང་གི་ཉིན་དགག་དབྱེའི་བྱ་བ་མཐར་ཕྱིན་ནས་ཟླ་བ་བརྒྱད་པའི་ཚེས་གཅིག་གི་
སྔ་དྲོ་ཟུར་བཞི་སློབ་དཔོན་པ། ཆོས་ཁྲིམས་གསར་རྙིང་སོགས་ལས་ཚན་པ་རྣམས་ལ་དགག་ཆུང་
གི་སྟོན་མོ་དང་དགེ་འདུན་ཐམས་ཅད་ལ་བསྙེན་བཀུར་ཕུལ་དུ་ཕྱིན་པ་མཛད། ཚེས་གསུམ་གྱི་
ཉིན་བཀྲ་ཤིས་ལྷུན་པོ་པ། སེར་འབྲས་པ་སོགས་བཞི་བཅུ་ཞེ་གཉིས་ལ་དགེ་བསྙེན་ནས་དགེ་
ཚུལ་གྱི་བར་གྱི་སྡོམ་པ་གནང་། དེ་སྐབས་མཚོ་སྔོན་ནས་དཔལ་འབྱོར་གུང་དང་། ཁར་ཆོས་རྗེ་
སོགས་ཀྱི་ཨེལ་ཆི་འབྱོར་པ་ལྟར་ཕྱག་དབང་གནང་ཤིང་། ཚེས་དྲུག་གི་ཉིན་ཕྱོགས་ཀུན་ནས་
འདུས་པ་དགུ་བརྒྱའི་གྲངས་དང་ལྡན་པའི་སྐྱེ་བོ་ལ་བསྙེན་རྫོགས་ཀྱི་སྡོམ་པའང་སྩལ། ཚེས་བཅུ་
གསུམ་ལ་མཚོ་སྔོན་ཚེ་བརྟན་སྤོ་ཤོག་ཐུའི་འཚམས་ཞུ་བ། ཅོ་ནེ་ཨ་མདོ་སོགས་བརྒྱ་ཕྲག་ལ་ཉེ་
བོར་ཕྱག་དབང་གི་བྱིན་རླབས་གནང་ཞིང་། དངོས་སྐྱེས་དང་ཁ་ཟས་སོགས་ཀྱི་སྦྱིན་པའང་
སྩལ། ཚེས་བཅུ་དྲུག་ལ་ཅོ་ནེ་ལ་སོགས་པ་ལྔ་བཅུ་ང་གཅིག་ལ་དགེ་སློང་གི་དངོས་པོ་སྩལ། མདོ་
སྨད་ཕྱོགས་ནས་ཕྱག་དབང་གི་བྱིན་རླབས་དོན་དུ་གཉེར་བ་ཉིས་བརྒྱ་ཙམ་ལྷགས་པ་ཐམས་ཅད་
ཀྱི་རེ་བ་འབྲས་ལྡན་དུ་སྐོང་བར་མཛད་ནས་ཟང་ཟིང་གི་སྦྱིན་པའང་རྒྱ་ཆེར་གནང་། ཚེས་ཉེར་
གསུམ་ལ་གསེར་ཏོག་ནོ་མིན་ཧན་ནས་གཟིམ་ཆུང་ཞབས་བརྟན་འབུལ་དཔངས་མཐོ་ངེས་དང་།
མཚོ་སྔོན་པོའི་མི་སྣ་ཁག་མང་པོ། གཞན་ཡང་ཕྱོགས་ཀུན་ནས་འདུས་པ་བརྒྱ་ཕྲག་བརྒལ་བ་
བཅས་ལ་ཕྱག་དབང་གནང་། ཉེར་བདུན་གྱི་ཉིན་གསེར་ཏོག་ནོ་མིན་ཧན་དང་གུ་གེ་ཆོས་རྒྱལ་
གྱི་མི་སྣ་མངའ་བ། བཀྲ་ཤིས་ལྷུན་པོའི་སློབ་དཔོན། སེ་ར་རྩེ་པ་སྒྲུབ་ཁང་སྐུ་སྐྱེ་སོགས་སུམ་བརྒྱ་
བརྒལ་བར་མ་གཅིག་གྲུབ་པའི་རྒྱལ་མོའི་ལུགས་ཀྱི་ཚེ་དབང་སྩལ། དེ་དུས་ཀརྨ་ཞྭ་དམར་ནག་
གཉིས་སྔོན་རང་རང་གིས་སྒོམ་སྒྲུབ་བྱས་པའི་འབྲས་བུ་ལ་བརྟེན་ཤར་ཕྱོགས་གོང་མ་གཡུང་ཊིང་
ཆེན་པོའི་ལུང་གིས་རྒྱ་ནག་ཕྱོགས་སུ་འགྲོ་དོན་སྐྱོང་བར་བསྐྱོད་པ་ལ། བླ་མ་རྣམས་ཀྱི་ཐུགས་ལ་
560



དེ་ལྟ་བུའི་སྐྱོན་འགྱུར་ཅི་ལ་མངའ་ཡང་། འཁོར་འགའ་ཞིག་གིས་གྲུབ་མཐའི་ཆགས་སྡང་ལྟ་
བུས། ༧ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེ་ལ་སྲི་ཞུ་མིན་པའི་བྱ་བ་འགའ་
ཞིག་བྱེད་འདོད་ལ་བརྟེན་ནས། ལས་ཀྱི་གཤིན་རྗེ་ཆོས་ཀྱི་རྒྱལ་པོའི་ཆད་པ་དྲག་པོས་ཕོ་བྲང་
ཆེན་པོར་མ་ཕེབས་ཙམ་ལ་ཞིང་གཤེགས་པའི་ཐུགས་དམ་གསལ་འདེབས་ཞུ་མི་འབྱོར་པ་ལྟར་བླ་
མ་རྣམས་ཀྱི་དགོངས་པ་རྫོགས་པའི་སྤྱན་དམིགས་ཡང་དག་གནང་། ཉེར་དགུའི་ཉིན་སྒྲུབ་ཁང་
སྤྲུལ་སྐུ་སོགས་བརྒྱ་དང་ཞེ་གཅིག་ལ་དགེ་སློང་གི་དངོས་པོ་ཉོན་མོངས་པ་དྲུངས་ཕྱུང་ངེས་པ་
གནང་། གནམ་གང་གི་ཉིན་མཚོ་སྔོན་གྱི་ཐའི་ཇི་ཞིག་གིས་གཙོས་པའི་སོག་པོ་བཅུ་ཙམ་ལ་
བསྙེན་གནས་ཡན་ལག་བརྒྱད་པའི་སྡོམ་པ་སྩལ། ཟླ་བ་དགུ་པའི་ཚེས་གཅིག་གི་ཉིན་སོག་པོའི་
སྐྱེ་བོ་བཅུ་ཕྲག་གསུམ་ལ་དགེ་ཚུལ་གྱི་སྡོམ་པ་དང་། ཚེས་གསུམ་ལ་སྐྱེ་བོ་དེ་དག་སུམ་ཅུ་སོ་དྲུག་
བསྙེན་པར་རྫོགས་པའི་དཔལ་ལ་འགོད་པར་མཛད། དེའི་ཕྱི་ཉིན་གསེར་ཏོག་སྐུ་སྐྱེ་སོགས་
བརྒྱར་ཉེ་བར་སྣར་ཐང་བརྒྱ་རྩ་ནས་འབྱུང་བའི་འཇམ་དབྱངས་དཀར་པོའི་རྗེས་གནང་དང་།
ཐོན་ཆེས་བཅས་གནང་། ཚེས་བདུན་ལ་ཤངས་དགའ་ལྡན་ཆོས་འཁོར་བ་བློ་གྲྭ་ཚང་མས་ཞབས་
བརྟན་རྟེན་འབྱུང་འབུལ་བར་མཛད་པར་དགྱེས་བཞིན་ཞལ་བཞེས་གནང་ཞིང་འབུལ་བ་ཕལ་
ཆེར་ཕྱིར་སློག་དང་། ཚེས་དགུ་ལ་མཚན་སྒྲོག་པ་རྣམས་ཀྱིས་བརྟན་བཞུགས་ཕུལ་བའང་དགྱེས་
བཞིན་བདག་གིར་མཛད། དེའི་སང་ཉིན་དར་མདོར་འགྲོ་མི་སོགས་བརྒྱ་ཕྲག་བརྒལ་བར་ཕྱག་
དབང་གི་བྱིན་རླབས་སྩལ། ཚེས་བཅུ་བཞིའི་ཉིན་སྐལ་ལྡན་གྱི་གང་ཟག་དྲུག་ཅུ་རེ་དྲུག་རབ་ཏུ་
བྱུང་བའི་སྡོམ་པ་དང་ལྡན་པར་མཛད་ཅིང་། ཚེས་བཅོ་བརྒྱད་ཀྱི་ཉིན་སོ་བརྒྱད་ཀྱི་གྲངས་དང་
ལྡན་པའི་གང་ཟག་ལ་བསྙེན་རྫོགས་ཀྱི་སྡོམ་པ་གནང་། ཉེར་གཉིས་ཀྱི་ཉིན་ཐུབ་བསྟན་རྣམ་
རྒྱལ་གྱི་མཁན་སྤྱི་མངའ་རིས་ཆོས་རྗེ་སོགས་ཕྱོགས་འདུས་ཀྱི་སྐྱེ་བོ་མང་པོར་ཕྱག་དབང་གི་བྱིན་
རླབས་གནང་ཞིང་། ཟླ་བ་བཅུ་པའི་ཚེས་གསུམ་གྱི་ཉིན་མདོ་སྨད་པ་ནག་ཆུ་བ་སོགས་བརྒྱ་ཕྲག་
གཉིས་དང་བདུན་ཅུ་སྐོར་ལ་ཕྱག་དབང་གི་བྱིན་རླབས་དང་། ཟླ་བ་དེའི་ཚེས་བཅུའི་ཉིན་བོད་
ཀྱི་སྲིད་སྐྱོང་ཆེན་པོ་མི་དབང་ཕོ་ལྷ་པའི་ལི་ཡབ་སྲས་རྣམས་རྗེ་བླ་མ་མཆོག་ལ་བརྟན་བཞུགས་
འབུལ་བར་བྱོན་པ་ལ་མགྲོན་གཉེར། གྲྭ་ཚང་ཁག་གི་བླ་མ་སོགས་ཀྱིས་ཆིབས་བསུ་སོགས་སྔར་
ཇི་ལྟར་མཛད་པ་བཞིན་རྒྱུ་ཆེན་པོ་དང་། ཟམ་སྣེ་ཤར་དུ་ཐབ་བསུ་སོགས་གནང་ཞིང་བར་མ་
ཆད་དུ་མཇལ་ཕྱག་ཀྱང་སྩལ་ངོས་ཇ་གྲལ་གྱི་ཐོག་གང་སྤྱིའི་བཀའ་མཆིད་ཞིབ་རྒྱས་ཕེབས། ཚེས་
561



བཅུ་དྲུག་གི་ཉིན་རྗེ་བླ་མ་ཉིད་འདུས་པ་རྒྱ་མཚོའི་ཚོགས་ཀྱི་དབུས་སུ་སྤྱན་འདྲེན་ཞུས་པར། དེ་
དུས་རྗེ་བླ་མ་ཉིད་སྐུ་ན་ཕེབས་ཆེ་ཞིང་ཐ་མལ་གྱི་སྣང་ངོར་སྐུ་ཁམས་ཀྱང་ཧ་ཅང་མི་བཟང་བ་
བཅས་ཚོགས་ཧྲིལ་པོར་ཕེབས་བསྐྱོད་མ་ཐུབ་པའི་ཚུལ་གྱི་གསོལ་ཇ་གཉིས་སོང་མཚམས་ཚོགས་
དབུར་ཕེབས་ཏེ་དངོས་འབུལ་རྒྱ་ཆེར་བཏེག་ཅིང་ཞབས་པད་ཡུན་དུ་བརྟན་པའི་ གསོལ་
འདེབས་ཞུས་པའི་ལུས་ངག་ཡིད་གསུམ་གྱི་བསྙེན་བཀུར་ཚང་མ་དགྱེས་བཞིན་བདག་གིར་
མཛད་པའི་ཞལ་བཞེས་བཟང་པོ་གནང་། དེ་སྐབས་དགེ་འདུན་རྣམས་ལའང་ཇ་བར་ཁག་རེ་
སོགས་ཀྱི་བསྙེན་བཀུར་བཟང་པོ་གནང་། བྱིངས་ཚེས་བཅོ་ལྔའི་ཉིན་མི་དབང་ཕོ་ལྷ་པའི་ལི་
དང་། དགའ་བཞི་གུང་མཆིས་འབྲང་དང་བཅས་པ་ནས་གསོལ་བ་བཏབ་པ་བཞིན་བོད་སོག་གི་
སྐྱེ་བོ་བརྒྱ་ཕྲག་བརྒལ་བར་ཡན་ལག་བརྒྱད་པའི་སྡོམ་པ་གནང་། ཚེས་བཅུ་དགུའི་ཉིན་ཐོན་
ཆས་གནང་བར་གང་སྤྱིའི་བཀའ་སློབ་དང་གོན་པ། རྟ་སྒ་འཁོར་ཆ་ཚང་། གསེར་དངུལ།
གོས་དར་སོགས་དང་འཁོར་རྣམས་ལའང་དེ་ལུགས་ཀྱི་གནང་སྦྱིན་རྒྱ་ཆེར་སྩལ་བས་གཙོ་འཁོར་
ཚང་མ་ཡིད་མགུ་བར་མཛད། ཕོ་ལྷ་པའི་ལི་འཁོར་དང་བཅས་པས་ཀྱང་རྗེ་བླ་མ་ཉིད་ཞལ་ནམ་
མཇལ་རེས་ཀྱིས་རང་གི་ཆེ་འགྱིང་རྣམས་དོར་ནས་ཡིད་གུས་པ་ཆེན་པོས་ཞབས་རྡུལ་སྤྱི་བོས་ལེན་
པ་ལྷུར་བྱས། རྗེ་བླ་མ་ཉིད་ནས་ཀྱང་བསོད་ནམས་ཀྱི་སྟོབས་ཕུལ་དུ་ཕྱིན་ཀྱང་སྲིད་ཀྱི་བྱ་བ་ལ་
བརྟེན་ནས་མཆོག་ཏུ་སྡིག་ལ་སྤྱོད་པ་ལ་དགོངས་ནས་དགྱེས་པ་ཆེན་པོས་རྗེས་འཛིན་གནང་།
ཚེས་ཉེར་གཅིག་གི་ཉིན་གཅེན་ལུང་པ་བསོད་ནམས་ཕྱོགས་གླང་ནས་མཎྜལ་སོགས་ཀྱི་བརྟན་
བཞུགས་དང་། དགེ་འདུན་གྱི་སྡེ་ཆེན་པོར་བསྙེན་བཀུར་གཟབ་པར་ཞུས་པ་དང་། དེའི་སང་
ཉིན་གཅེན་ལུང་མཁའ་སྤྱོད་མཁན་སྤྱི་ནས་ཀྱང་རྗེ་བླ་མ་ཞབས་པད་ཡུན་དུ་བརྟན་པའི་ཞབས་
བརྟན་རྟེན་འབྱུང་འབུལ་བ་བཅས་མཛད་པ་རྣམས་བདག་གིར་མཛད། རང་རང་གི་སྐལ་ཐོབ་
དང་མཐུན་པའི་སློག་ཆ་ཡང་གནང་། ཉེར་དྲུག་གི་ཉིན་མདོ་ཁམས་བསྟན་པའི་སྒྲོན་མེ་རྒྱལ་བ་
འཕགས་པ་ལྷའི་སྤྲུལ་སྐུ་ཐུགས་རྫོགས་བཞེས་པ་དང་རྗེ་བླ་མའི་མཇལ་ཕྱག་ཞུ་བར་ཕེབས་པར།
མགྲོན་གཉེར། དྲུང་འཁོར་གྲྭ་ཚང་གི་ངོ་ཚབ་སོགས་ཀྱིས་ཆིབས་བསུ་དང་། ཐབ་བསུ་སོགས་
སྔར་སྲོལ་བཞིན་བཀའ་དྲིན་གྱིས་བསྐྱངས་ཤིང་། སང་ཉིན་མཇལ་ཕྱག་ལ་ཕེབས་པར་མཇལ་
འཛོམས་ཕུན་སུམ་ཚོགས་ཤིང་། གསོལ་ཇའི་གསོལ་སྤྲོའི་ཐོག་གང་སྤྱིའི་གསུང་གླེང་འཕེལ་བར་
བཞུགས། ཟླ་བ་བཅུ་གཅིག་པའི་ཚེས་གཅིག་གི་ཉིན་གོང་མ་ཆེན་པོར་སྐུའི་འཚམས་འདྲིར་
562



གནང་བའི་མི་སྣ་སྐུ་གཉེར་ཆེན་པོ་ཡེ་ཤེས་འཕྲིན་ལས་ཕྱིར་འཁོར་བའི་མདུན་དུ་གོང་མ་ཆེན་པོ་
ནས་གསེར་ཡིག་རྟེན་དང་བཅས་པ་དང་། སྐུ་སྙེ། བཞུགས་འབོལ། ཧེའུ་ཆིང་སོགས་སྐུའི་
ཉེར་དཔྱད་དང་བཀའ་བཟང་པོ་ཕེབས་པ་རྣམས་དགྱེས་བཞིན་བཞེས་ཤིང་། གསེར་ཡིག་
བཞེས་པ་དང་། གོང་གི་སྐུའི་འཚམས་ཞུ་སོགས་སྔར་བཞིན་གནང་། དེའི་སང་ཉིན་གོང་མ་
ཆེན་པོའི་སྲས་མོ་སི་ཀོང་ཇོ་ནས་ཞབས་བརྟན་འབུལ་བསྐུར་རྣམས་བཞེས་ཤིང་། སྟོད་པ་བསོད་
ནམས་ཀྱིས་བརྟན་བཞུགས་ཕུལ་བ་རྣམས་ཀྱང་དགྱེས་བཞིན་བདག་གིར་མཛད། དེ་བསྟུན་
མཇལ་ཕྱག་ཀྱང་སུམ་བརྒྱ་བརྒལ་བར་གནང༌། ཚེས་བཞི་ལ་ཆབ་མདོ་འཕགས་པ་ལྷ་དཔོན་སློབ་
ནས་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ཆོ་གའི་སྒོ་ནས་བཀྲ་ཤིས་རྫས་བརྒྱད་སོགས་
འབུལ་བ་མཛད་དེ་སྐུ་ཚེའི་རྟེན་འབྲེལ་རྒྱ་ཆེར་བསྒྲིགས། འདུས་སྡེར་ཡང་མང་འགྱེད་སོགས་རྒྱ་
ཆེར་མཛད་པ་ཐམས་ཅད་བྱང་ཆུབ་མཆོག་ཏུ་བསྔོ་བར་མཛད། རིམ་བཞིན་མཚོ་སྔོན་པོའི་
དབང་ཕུན་ཚོགས་སོགས་དཔོན་ཁག་འགའ་ཞིག་གི་མི་སྣ་དང་། ཨ་མདོ་སོགས་མང་པོར་མཇལ་
ཕྱག་གནང་། ཚེས་བརྒྱད་ཀྱི་སྔ་དྲོ་དགེ་སྐོས་པར་བཅའ་ཡིག་གི་བཀའ་བསྒོ་སྩལ། ཚེས་བཅུ་
གཅིག་ལ་མཐོ་ལྡིང་མཁན་པོས་གཟིམ་ཆུང་ཞབས་བརྟན་དང་། འདུས་སྡེར་ཡང་མང་འགྱེད་
སོགས་རྒྱ་ཆེར་མཛད་པ་ཐམས་ཅད་ལ་ཡང་ཞལ་བཞེས་དང་བསྔོ་བའི་རྒྱས་འདེབས་སོགས་ཡང་
དག་གནང་། དེ་དང་བསྟུན་ནས་ཁམས་པ་སོག་བོད། མངའ་རིས་པ་སོགས་ཕྱེད་སུམ་བརྒྱ་
སྐོར་ལ་མཇལ་ཁ་གནང་། འཕགས་པ་ལྷ་སྤྲུལ་པའི་སྐུར་སྣང་ཐང་བརྒྱ་རྩའི་ནང་གི་སྒྲོལ་ལྗང་།
འཇམ་དབྱངས་ཆོས་སྐོར་གྱི་ནང་ཚན་འཇམ་དབྱངས་གསང་སྒྲུབ། བ་རི་བརྒྱ་རྩའི་ནང་གི་སྒྲོལ་
དཀར་ཚེ་འཕེལ་རྣམས་ཀྱི་རྗེས་གནང་དང་། རྒྱལ་བ་ཐམས་ཅད་མཁྱེན་པ་དགེ་འདུན་རྒྱ་མཚོའི་
གསུང་གི་ནང་ཚན་ནས་དཔལ་ལྡན་འདོད་པ་ཁམས་ཀྱི་དབང་མོའི་རྗེས་གནང་། མ་གཅིག་གྲུབ་
པའི་རྒྱལ་མོའི་ལུགས་ཀྱི་ཚེ་དབང་བཅས་ཀྱིས་ཐུགས་ཀྱི་བུམ་བཟང་ཡོངས་སུ་གང་བར་མཛད།
མཚོ་སྔོན་གྱི་དཔོན་ཁག་སོགས་ཀྱི་བང་ཕྱིན་པ་དང་ཕྱོགས་འདུས་མང་པོ་ཕྱག་དབང་བྱིན་རླབས་
ཞུ་བར་ལྷགས་པ་རྣམས་ལ་ཕྱག་དབང་གི་བྱིན་རླབས་གནང་ཞིང་། ཚེས་བཅུ་དྲུག་གི་ཉིན་
བསྟན་འཛིན་ཁོ་ཐོག་ཐུ་སོགས་ཀྱིས་མཚོན་པའི་མི་བཟང་མང་པོས་གཟིམ་ཆུང་ཞབས་བརྟན་
དངོས་འབུལ་གྱ་ནོམ་པ་བཏེག་སྟེ་གསོལ་འདེབས་ཞུས། འདི་སྐབས་འཕགས་པ་ལྷའི་སྤྲུལ་པའི་
སྐུར་ཐོན་ཆས་ཀྱི་གནང་རྟེན་གྱ་ནོམ་པ་དང་། གང་སྤྱིའི་སྒོ་ནས་བསྟན་འགྲོར་ཕན་སླེབ་དགོས་
563



པའི་བཀའ་གནང་སྟེ་ཕྱིར་ཕེབས། ཟླ་བ་བཅུ་གཉིས་པའི་ཚེས་ཉེར་གཉིས་ནས་བཟུངས་ཏེ་ངོ་
མཚར་བཀོད་པ་དང་གསང་སྔགས་རྒྱུད་པ་གྲྭ་ཚང་དུ་དུས་གཏོར་སྔར་ལྟར་ཚུགས་ཏེ། ངོ་མཚར་
བཀོད་པར་གཏོར་མ་བྱིན་རླབས་ལ་ཞབས་ཀྱི་པདྨོ་བཀོད། ཉེར་བཞིའི་ཉིན་མངོན་སྤྱོད་ཀྱི་ལས་
ཚན་པ་རྣམས་ལ་ཐུགས་དམ་བཀའ་བསྒོ་སྩལ། ཉེར་ལྔའི་ཉིན་ངོ་མཚར་བཀོད་པར་བསྐང་གསོ་
བའི་དགེ་འདུན་རྣམས་ལ་སྐུ་འགྱེད་དང༌། རྒྱུད་གྲྭའི་དུས་གཏོར་ཆེན་མོར་སྤྱན་དམིགས།
གནམ་གང་གི་ཉིན་སྤྲོ་སྟོན་སྔར་བཞིན་གནང་། ལོ་འདི་ནང་དུ་དཔྱིད་ཆོས་གཉིས་པ། དབྱར་
ཆོས་དང་པོ། སྟོན་ཆོས་གཉིས་པ་རྣམས་སུ་སྐུ་འགྱེད་བཟང་པོ་སྔར་བཞིན་དང་། གྲྭ་ཚང་ཁག་
གསུམ་ནས་ཚོ་བསྡུས་ཀྱི་གྲྭ་པ་བརྒྱ་ཕྲག་བརྒལ་བས་རྗེ་བླ་མ་ཉིད་ཀྱི་ཞབས་བརྟན་དུ་ཟླ་གྲངས་
མང་པོར་རྒྱལ་བའི་བཀའ་འགྱུར་རིན་པོ་ཆེ་དང་ཁྱད་པར་དུ་གཟུངས་བསྡུས་དང་གསེར་འོད་
དམ་པ་གཉིས་གསུང་སྒྲོག་ནན་ཅན་གནང་བར། ཇི་སྲིད་མ་ཚར་གྱི་བར་དུ་ཇ་ཐུག་བཟང་པོའི་
བསྙེན་བཀུར་དང་རིམ་གྲོའི་བྱ་བ་རྣམས་གྲུབ་མཚམས་སུ་འབྲུ་དང་། དངུལ་གོས་ཉེར་དཔྱད་
སོགས་ཀྱི་སྐུ་འགྱེད་བཟང་པོ་གནང་ཞིང་། དབེན་ས་ཆོས་ཀྱི་ཕོ་བྲང་པ། དགའ་ལྡན་རབ་རྒྱས་
པ། སྲད་རྒྱུད་པ། སྣར་ཐང་ཆོས་སྡེ་རྣམས་སུ་ཆོས་སྐྱོང་ཡོངས་རྫོགས། རྣམ་སྲས། ལྷ་མོ་
རྣམས་ཀྱི་བསྐང་གསོ་སྟར་ཆགས་ལྟ་བུར་གནང་བར་རྒྱུན་བར་དུ་ཇ་ཐུག་དྲུག་རེ། འབུལ་
གཏོར། ཉེར་སྤྱོད་ཀྱི་མཆོད་པ། དངོས་པོ་སྣེ་མང་གི་ཡོན། དར་ཚོན་སྣ་ལྔའི་མདའ་དར།
བསྔོ་རྟེན་རྣམ་བཞག་སོགས་དང་། རི་ཁྲོད་ཀྱི་སྡེ་རྣམས་དང་རོང་བྱམས་ཆེན། ཆོས་འཁོར་
དབུས་སྡིངས། ལུང་དགའ་ལྡན། རྒྱང་རོ་གསེར་སྡིངས། བྱ་རྒོད་གཤོངས་རྣམས་སུའང་
བསྙེན་བཀུར་བཟང་པོའི་ཐོག་གདུགས་ཤེར། སྒྲོལ་མ། ཚེ་གཟུངས་སོགས་གནང་བར་ཡོན་
དང་། བསྔོ་རྟེན་རྣམ་བཞག་སོགས་ཀྱི་བསྙེན་བཀུར་རྒྱ་ཆེར་སྩལ། འདི་ཁའི་ཚོགས་ཆེན་དུ་
མང་ཇ་དང་། སྐུ་འགྱེད་གྲྭ་པ་རེར་དངུལ་ཞོ་ཕྱེད་དོ་རེ། བསྔོ་རྟེན་རྣམ་གཞག་སོགས་དང་།
དེ་བསྟུན་སེར་འབྲས་དགེ་གསུམ། སྐུ་ཞབས་གྲྭ་ཚང་། རྒྱུད་སྟོད་སྨད། རྨེ་རུ། དབུ་སྒེར་གྲྭ་
ཚང་། བཀྲ་ཤིས་ལྗོངས་རྣམས་སུ་མང་ཇ་གསུམ་རེ། སྤོང་ཐག་ཁ་བཏགས། གོས་བེར། པཎ་
ཞྭ། ཆོས་གོས། མཐང་གོས། རྔུལ་གཟན། ཕྱག་འགྱེད་གྲྭ་པ་རེར་དངུལ་ཞོ་རེའི་རྩིས་དངུལ་
སྲང་ཆེན་སྟོང་ཕྲག་གཅིག་དང་ཉེར་ལྔ། བསྔོ་རྟེན་རྣམ་བཞག དགའ་ལྡན་གསེར་གདུང་རིན་
པོ་ཆེར་བརྒྱ་མཆོད་སྣ་ལྔ་སྙན་དར་དང་བཅས་པ། ལ་མོ་བྱང་ཆུབ་ལྕོག་ཏུ་ལྷ་ཆེན་ཚངས་པ་ཆེན་
564



པོར་བསྐང་གསོ་གཟབ་རྒྱས་ཉིན་བཅུའི་རིང་དུ་གནང་བར་མཆོད་གཏོར་གཟབ་ཅིང་རྒྱ་ཆེ་ངེས་
དང་། ཡོན་གྲྭ་གྲངས་ཉེར་གསུམ་ལ་ ཁ་བཏགས་རེ་དང་དངུལ་ཞོ་གསུམ་རེ་བཅས་དང་།
དབྱར་གནས་ཀྱི་སྐབས་སུ་དབེན་དགོན། བ་སོ་སོགས་དགོན་ཁག་བཅུ་གཅིག་དང་རི་ཁྲོད་ཀྱི་སྡེ་
རྣམས་ལ་བསྙེན་བཀུར་གཟབ་མོ་སྔར་བཞིན་དང་། ཟླ་བ་དགུ་པའི་ནང་དུ་ཕུན་ཚོགས་གླིང་།
རྣམ་རྒྱལ་ལྷ་རྩེ། ངམ་རིང་ཁུལ་གྱི་གྲུབ་མཐའ་རིས་མེད་པའི་དགོན་ཁག་བརྒྱ་དང་གོ་བརྒྱུད་ལ་
མང་ཇ་ལྔ་རེ། བསྔོ་རྟེན་རྣམ་གཞིག་ - །དགེ་འདུན་བདུན་སྟོང་དྲུག་བརྒྱ་བཅུ་གསུམ་ལ་བཀྲས་
བཏགས་རེའི་ཕྱག་འགྱེད་བཅས་གནང་ཞིང་། རྒོད་ཚང་དང་བྱང་ཆེན་རི་ཁྲོད་དུ་འཕགས་པ་
ཐུགས་རྗེ་ཆེན་པོའི་སྒོམ་བཟླས་དང་འབྲེལ་བའི་མ་ཎི་རིལ་སྒྲུབ་དགུན་ཟླ་གསུམ་གྱི་རིང་དུ་མཛད་
པའི་ཉིན་ཞག་རེར་ཉེར་སྤྱོད་ཚར་བཅུ་རེ། ཇ་ཐུག་ཚར་བརྒྱད་རེའི་རྩིས་ཀྱི་བཟང་ཇ་ཁལ་ཉི་ཤུ་
རྩ་གསུམ་ཉག་བཅུ་གསུམ། མར་ཁལ་བདུན་ཅུ་ཉག་བཅུ་དགུ། ཞིབ་ཐལ་རྩམ་ཁལ་བཞི་བཅུ་
ཞེ་ལྔ། སྡོར་མར་ཁལ་དྲུག་ཉག་བཅོ་ལྔ། ཕྱུར་བ་ཁལ་ཕྱེད་ལྔ། འོ་རིན་ནས་ཁལ་དྲུག་ཅུ།
འབྲས་ཁལ་ཕྱེད་གཉིས། ཚྭ་ཁལ་དྲུག །རྩམ་ཁལ་ཉིས་བརྒྱ་བདུན་ཅུ། མར་རྒྱུར་ཁལ་དྲུག་ཅུ་
རེ་བདུན། བུ་རམ་ཁལ་ལ། ཡོན་དགེ་ཚུལ་སློང་རེར་ཁལ་དགུ་བཅུ་རེའི་རྩིས་ལ་ཁ་བཏགས།
གསེར་ཕག །དངུལ་བལ་ཊམ་ལྔ།, མཛོད་གོས་ཁ་དོ་རེ། སྨན་ཡུག །ནས་ཁལ་བཅུ་རེ། བསྔོ་
རྟེན་ཁ་བཏགས། གོས་སྨན་ཁ་གསུམ་འབྲེལ། རས་སྣ་གཉིས་རེ་བཅས་ཀྱིས་མཉེས་པར་མཛད།
རི་ཁྲོད་ཀྱི་སྡེ་རྣམས་ལ་མང་ཇ་བཅུ་རེ། འགྱེད་དགེ་སློང་རེ་ལ་དངུལ་བལ་ཊམ་རེ། འདི་ཁའི་
འདུས་པ་རྒྱ་མཚོར་གྲྭ་པ་ཉིས་སྟོང་བརྒྱད་བརྒྱ་དགུ་བཅུ་གོ་གཉིས་ལ་རེར་མར་ཁལ་རེ། བསྔོ་
རྟེན་རྣམ་བཞག་བཅས་ཀྱི་བསྙེན་བཀུར། རྒྱུད་པ་གྲྭ་ཚང་དུ་སྟར་ཆགས་སུ་ཆོས་སྐྱོང་ཡོངས་
རྫོགས་དང་ལྷ་བེག་ལ་མོ་རྣམས་ཀྱི་སྒེར་བསྐང་རྒྱུན་ཆགས་གནང་ཞིང་། ཟླ་བ་གསུམ་པ་དང་
བདུན་པ། བཅུ་གཉིས་པ་རྣམས་སུ་ཡོན་འཕར་གོས་དར། དངུལ་རྐྱང་། དངོས་པོ་སྣ་ཚོགས་
མདའ་དར་རྣམ་བཞག་བཅས་སྔར་བཞིན་དང་འདུས་ཚོགས་སུ་ཞབས་བརྟན་ལ་དམིགས་གྲྭ་པ་
རེར་དངུལ་ཞོ་ཕྱེད་དོ། བསྔོ་རྟེན་རྣམ་གཞག་སོགས་རྒྱས་པར་མཛད་དེ། དགེ་འདུན་གྱི་བསྙེན་
བཀུར་རྒྱ་ཆེར་མཛད་ཅིང་། མངོན་པར་རྫོགས་པར་སངས་རྒྱས་པའི་དུས་ཆེན་དང་བསྟུན་ངན་
སློང་དང་འུལ་མི་ཚོ་བསྡུས་པར་ནས་ཁལ་སྟོང་དང་བཞི་བརྒྱ་སུམ་ཅུ་ཕྱེད་སོ་བརྒྱད། སྣར་ཐང་།
དར་རྒྱས་པ་ཐེམ་ཆུང་། གཞིས་གཞོལ་དུ་སྡོད་མི་གཞིས་སོག་བཅས་ལ་གནང་ཆ་ནས་ཁལ་དྲུག་
565



བརྒྱ་དང་དྲུག་ཅུ་རེ་བཞི། ཆོས་འཁོར་བསྐོར་བའི་དུས་ཆེན་གྱི་ཐོག་རྒྱལ་ཆེན་རྩེ། ཚོང་འདུས།
དར་རྒྱས་རྣམས་ཁོང་གཏོགས་དང་བཅས་པར་མར་ཉག་ཚད་ཀྱི་ཁལ་སུམ་སྟོང་བཞི་བརྒྱ་དྲུག་ཅུ་
རེ་གཉིས་ཉག་བཅུ་བཞི། སྣམ་ཤོབ་འདོམ་བདུན་སྟོང་དྲུག་བརྒྱ་བཅུ་དྲུག་བཅས་པའི་གནང་ཆ་
སྩལ། ཏྲེ་བོ་བློ་བཟང་མཐའ་ཡས། རོང་མཚོ་བ་བློ་བཟང་འཕྲིན་ལས། བཞད་པ་བློ་བཟང་
དཔལ་འབྱོར། བ་སོ་བ་རྗེ་དྲུང་ཡེ་ཤེས་གྲགས་པ། རོང་པ་ཡེ་ཤེས་དཔལ་འབྱོར། སྲིད་པ་ཡེ་
ཤེས་ཤེས་རབ། རྒྱ་ཁམས་པ་ཡེ་ཤེས་རྒྱལ་མཚན་ཏེ་འདི་ཁའི་གྲྭ་རིགས་བློ་གསལ་དོན་གཉེར་བ་
དགའ་རེ་ནས་ཚད་མ་རྣམ་འགྲེལ་གྱི་ཐལ་འཕྲེང་ལེའུ་བཞིའི་རྒྱུགས་དང་། དབེན་དགོན་པ་རྗེ་
དྲུང་བློ་བཟང་བཀྲ་ཤིས། ཡེ་ཤེས་བཟོད་པ། ཡེ་ཤེས་ཤེས་རབ་སོ་སོ་ནས་བདེ་མཆོག་རྩ་རྒྱུད་
དང་། བློ་བཟང་འཇིགས་མེད་ཀྱིས་ལམ་རིམ་འབྲིང་པོའི་རྒྱུགས། ཤེལ་དཀར་ཆོས་སྡེ་བ་འཇམ་
དབྱངས་དངོས་གྲུབ་ཀྱིས་མདོ་རྩ་འགྲེལ། དཔལ་འཁོར་ཆོས་སྡེ་བ་བྱམས་པ་འཕྲིན་ལས་ཀྱིས་
བྱམས་ཆོས་སྡེ་ལྔ། ཞྭ་ལུ་བ་རིན་ཆེན་ནོར་འཛིན་གྱིས་བུ་སྟོན་ཆོས་འབྱུང་། འབྲོང་རྩེ་འོག་པ་ཡེ་
ཤེས་དོན་གྲུབ་ཀྱིས་དུས་འཁོར་གྱི་ཆོ་གའི་རྒྱུགས་བཅས་ཕུལ་བར་གནང་ཆ་ཟབ་མོ་དང་། དབོ་
ཟླ་བའི་ནང་དུ་དགའ་ལྡན་ཕུན་ཚོགས་གླིང་བར་ཚོགས་ཁྲོ་ཆེ་བ་གཉིས་གསར་བླུགས་མཛད་པར་
ཟངས་ཁྲོ་རྣམས་སྤྱི་ས་ནས་བཏོན་ཅིང་། འདི་ནས་མཐུན་རྐྱེན་དུ་ཏི་ཚྭ་ཁལ་ཉི་ཤུ་རྩ་གཅིག །ཁྲོ་
ལུགས་ཀྱི་དབུ་མཛད་གཉིས་ལ་ཟླ་བ་གཉིས་ཞག་བཅུ་བདུན་གྱི་བར་དུ་ཉིན་གླ་ཁལ་ཕྱེད་གཉིས་
རེའི་རྩིས་ཀྱི་འབྲུ་རྐྱང་། གོས་དར། གོན་པ། ལུགས་ཁའི་དོད་དངུལ་སྲང་གསུམ། ཕོགས་
དང་ཇ་ཐུག་སོགས་ཡིད་མགུ་ངེས་པ་གནང་། གཞན་ཡང་ཤིང་བཟོ་བ། ཟངས་བཟོ་བ། ཚེམ་
བུ་བ། ཡིག་མཁན། པར་བརྐོས་པ་སོགས་ཀྱིས་རྟེན་གསུམ་གྱི་ཡོ་བྱད། པར་ཡིག་དང་པར་
ཤིང་། མཆོད་པའི་བྱེ་བྲག་སྣ་ཚོགས་བཅས་བསྒྲུབས་པར་མཛད་ཅིང་། ལས་བྱེད་པ་སོ་སོར་
རང་རང་གི་འདོད་པ་དང་མཐུན་པའི་གནང་སྦྱིན་གྱིས་བློ་མགུ་བར་མཛད་ཅིང་། སྤྱི་བསོད་པ་
སོ་སོ་ལའང་སྦྱིན་བསོད་བཟང་པོ་དང་། ཤངས་མདོ་རི་བོ་དགེ་འཕེལ་སོགས་དགོན་ཁག་འགར་
དུས་མཆོད་ཀྱི་གཏོང་སྒོའི་ཐེབས་དང་། དབེན་པའི་རི་སུལ་དུ་སྒྲུབ་པ་ལ་གཞོལ་བའི་དགེ་སློང་
རྣམས་ལའང་བསྙེན་བཀུར་ཡང་དག་པ་གནང་། དེ་ལ་སོགས་པ་བསྟན་འགྲོར་སྨན་པའི་མཛད་
པ་རྒྱ་ཆེར་མཛད། མདོར་ན། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང་། མཐའ་དག་འགྲོ་
ལ་སྨན་པའི་རྒྱུར་འགྱུར་ན། ། ཚོགས་གཉིས་སྤྱོད་པ་གཞན་ལྟ་སྨོས་ཅི་འཚལ། ས་གསུམ་སྐྱེ་
566



དགུའི་གཉེན་ལ་གསོལ་བ་འདེབས། ཞེས་གསུངས་པ་ལྟར། ཆོས་འཆད་ཉན་སོགས་ཀྱི་མཛད་
པ་ལྟ་ཞོག །ཞལ་གྱི་དབུགས་ཕྱི་ནང་དུ་རྒྱུ་བ་དང་། ཞབས་གོམ་གྱི་འདེགས་འཇོག་ཚུན་ཚད་
ཀྱང་བསྟན་འགྲོ་ཡོངས་ལ་ཕན་བདེ་བླ་ན་མེད་པར་འགྱུར་བ་མཛད་དེ་དེ་དག་ཐམས་ཅད་ཀྱང་
རང་དགའ་བ་མིན་པར་སྐྱེ་བོ་ཐམས་ཅད་ལ་ཕན་བདེ་བླ་ན་མེད་པ་འབྱུང་བའི་ཐབས་དམ་པར་
བསྒྱུར་བར་མཛད་ཅིང་། དེ་ཡང་བྱང་ཆུབ་སེམས་དཔའ་ཆེན་པོ་འཇམ་པའི་དབྱངས་དང་ཀུན་
ཏུ་བཟང་པོའི་སྨོན་ལམ་ཇི་ལྟ་བ་བཞིན་དུ་བསྔོ་བར་མཛད་པ་ཡིན་ཏེ། རྗེ་ཉིད་ཀྱི་བཀའ་ལས།
དེ་ཡང་ཚེ་འདིར་རྙེད་བཀུར་སྙན་གྲགས་དང་། ། ཕྱི་མ་མངོན་མཐོའི་བདེ་འབྲས་ཐོབ་ཆེད་
མིན། །འཕྲལ་ཡུན་བསྟན་འགྲོར་ཕན་བདེ་བསྒྲུབ་པ་སོགས། །འཇམ་དཔལ་དཔའ་བོའི་སྤྱོད་
པ་ཇི་ལྟར་སྨོན། །ཞེས་སོགས་རྒྱ་ཆེར་གསུངས་པ་དང་། གཞན་ཡང་རྗེ་ཉིད་ཀྱི་བཀའ་ལས།
ཚེ་རབས་སྔོན་མའི་སྦྱིན་ཤུགས་ཀྱི་འབྲས་བུ་ཚེ་འདིར་སྨིན་པས། ཟང་ཟིང་གི་འབྱོར་པ་རྒྱས་པ་
ལ་འཇིག་རྟེན་གྱི་སྣང་ངོར་བཏགས་པ་ཙམ་ལས་འཕྲིན་ལས་ཀྱི་ཐ་སྙད་རང་ཅི་ཡོད། འོན་ཀྱང་
དཀོན་མཆོག་གི་མཆོད་པ་དང་དགེ་འདུན་གྱི་བསྙེན་བཀུར་ཁོ་ནར་འགྲོ་བ་འདི་རང་གཞན་གྱི་
དོན་ཆེན་པོ་ཞིག་ཡིན་ཞེས་ཕེབས་པ་ལས་བློ་གྲོས་དང་ལྡན་པ་རྣམས་ཀྱིས་རྟོགས་པར་བྱ་དགོས་
སྨྲས་པ། རྟག་ཏུ་ཆོས་ཀུན་བདེན་སྟོང་བདེ་ཆེན་གྱི། །རྒྱུར་ཆུད་བློ་གྲོས་གོམས་པ་ལ་
གཞོལ་ཡང་། ། ཀུན་རྫོབ་སེམས་ཅན་དོན་ཆེན་བྱེད་ལས་ནི། །རྒན་ཐིག་བཀྲ་བའི་རི་མོ་ཇི་
བཞིན་ནོ། །གཅིག་ཏུ་བསམ་གཏན་སྟེགས་བུའི་རང་བཞིན་གྱི། །སྟན་ལ་ཞབས་སེན་འགོད་པ་
ལྷུར་ལེན་ཀྱང་། །མཐའ་ཡས་ཞིང་ཁམས་བྱེ་བར་བགྲོད་པ་ཡི། །བྱང་ཆེན་བློ་ཡི་ཡུལ་ལས་
བརྒལ་བར་སྤྱོད། །ཁྱད་པར་སྔོན་སྨྲས་བགྲང་བྱ་འདི་ཡི་ཁོངས། །དབུས་གཙང་མདོ་ཧོར་རྒྱ་ཡི་
ཡུལ་ཁམས་ནས། །དབྱར་གྱི་སྤྲིན་དང་མཚོ་ཡི་རླབས་གཉེར་བཞིན། །ལྷགས་པའི་སྐྱེ་བོ་ཀུན་གྱི་
ཉོན་མོངས་ ཁམས། ། དངུལ་ཆུས་ལྕགས་བཞིན་མཚན་དཔེའི་རིན་ཆེན་ཕྲ། ། རབ་འབར་
དཔལ་སྟུག་གསེར་གྱི་ཁམས་མཆོག་ཏུ། །ཉེར་བསྒྲུབ་མྱུར་སྩོལ་སྒྱུ་མའི་རོལ་མོའི་སྐད། །རྣམ་པ་
གཅིག་མིན་བཀོད་འཕྲུལ་སྣ་ཚོགས་བསྒྱུར། །འཇམ་མགོན་བླ་མའི་ལེགས་བཤད་གུར་གུམ་
ཆུ། །རབ་རྨོངས་མཁྲིས་ནད་ཤེས་སྒྲིབ་ཁྲག་ལྷད་ཅན། །གདུང་སེལ་དུས་འདིར་སྐྱུག་མཁས་རེ་
ཊི་གསར། །ཁྱོད་མིན་གཉིས་པའི་ཟླ་དེ་ག་རེ་འོན། །རང་རིགས་དཔུང་གི་གླང་ཆེན་མྱོས་པ་
567



བཞིན། ་ །རབ་དྲེགས་སྟོབས་ལྡན་ས་སྐྱོང་ཀུན་གྱིས་ནི། །ཁྱོད་ཞབས་རྡུལ་གྱིས་གཙུག་རྒྱན་
སྦགས་བྱས་ཀྱང་། །དྲི་ཟའི་གྲོང་གི་རོལ་མོ་ཇི་བཞིན་གཟིགས། །ཞིང་འདིས་མཚོན་པའི་ཞིང་
ཁམས་ཇི་སྙེད་ན། །དཀོན་མཆོག་རིན་ཆེན་མཐའ་ཀླས་བཞུགས་སོ་ཅོག །མཆོད་པའི་བྱེ་བྲག་
རབ་འབྱམས་སྤྲོས་པའི་ཚེ། །ཀུན་བཟང་ཅི་སྙམ་ཐེ་ཚོམ་མལ་དུ་མནལ། ཞེས་རྗེ་བཙུན་བླ་མ་བློ་
བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གཅིག་གི་དུས་སུ་ཇི་
ལྟར་མཛད་པའི་ལེའུ་སྟེ་གསུམ་པའོ། །
ལེའུ་བཞི་པ། དགུང་གྲངས་དོན་གཉིས་པར་འགྲོ་བའི་
དོན་མཛད་པའི་སྐོར།
༈ དེ་ནས་ཤིང་ཕོ་སྟག་གི་ལོའི་གནམ་ལོ་གསར་ཚེས་ཀྱི་དགའ་སྟོན་གྱི་རིམ་པ་དང་འདོད་
པ་ཁམས་ཀྱི་དབང་མོར་མཆོད་གཏོར་དམ་རྫས་སྤྱན་གཟིགས་སྤྲོ་བ་སོགས་སྔར་ལམ་ལྟར་མཛད་
ཅིང་། འོན་ཀྱང་འདི་སྐབས་རྗེ་བླ་མ་ཉིད་གདུལ་བྱ་མ་རུངས་པ་ཐ་མལ་པ་རྣམས་ཀྱི་སྣང་ངོར་
སྔོན་གྱི་སྙུན་གཞི་རྙིང་པ་འགའ་ཞིག་འཕར་བའི་ཚུལ་གྱི་དབང་གིས་གཟིམ་ཆུང་ཉི་འོད་འཁྱིལ་
བར་དགའ་སྟོན་ཆེན་པོའི་བཞུགས་གྲལ་གྱི་དབུས་སུ་ཕེབས་བསྐྱོད་གནང་བར་མ་སྤྱོད། དེ་ནས་
སྤྱི་སྒྱུར་དང་ཆོ་འཕྲུལ་སྨོན་ལམ་ཆེན་མོའི་བསྙེན་བཀུར་གྱི་རིམ་པ་སོགས་ཀྱང་སྔར་མི་གྲགས་ལྟ་
བུ་བསྒྲུབ་པར་མཛད། དེ་ཡང་། འཕགས་པས་རྒ་དང་ན་བ་དང་། །འཆི་བའི་སྡུག་བསྔལ་
རྩད་ནས་སྤངས། ཞེས་གསུངས་པ་ལྟར། རྗེ་བླ་མ་ཐམས་ཅད་མཁྱེན་གཟིགས་ཆེན་པོ་ཉིད་ངེས་
དོན་དུ་མགོན་པོ་ཚེ་དང་ཡེ་ཤེས་དཔག་ཏུ་མེད་པའི་ངོ་བོར་སངས་རྒྱས་ཟིན་པས་ལས་རླུང་ཉི་ཁྲི་
ཆིག་སྟོང་དྲུག་བརྒྱའི་ཚོགས་རྣམས་གཡོ་བའི་བྱེད་ལས་ཀྱི་དབང་གིས་སྲིད་པར་ཀུན་ཏུ་སྤྱོད་པའི་
རྐྱེན་མ་ལུས་པར་རབ་ཏུ་བཅོམ་ཟིན་པའི་དབང་གིས་བདེ་སྟོང་གི་ཡེ་ཤེས་འགྱུར་མེད་ཀྱི་སྤང་
རྟོགས་མངོན་པར་འདུ་མཛད་ཟིན་པས་བགྲེས་རྒུད་བསྙུན་པ་སོགས་ཀྱི་ཉེར་འཚོ་ཚད་ནས་
བཅད་ཟིན་པར་མ་ཟད། གདུལ་བྱ་འགའ་ཞིག་གི་སྣང་ངོ་དང་བསྟུན་ནས་སྐུ་ཚེ་འདིར་ཡང་
གྲུབ་པའི་གོ་འཕང་མཐོན་པོར་གཤེགས་པའི་འཕགས་པའི་ལམ་ཡང་དག་མཐའ་མངོན་དུ་
མཛད་ཟིན་པ་དང་། སྐྱེ་བ་དང་རྒ་བ་དང་། ན་བ་དང་། འཆི་བའི་སྡུག་བསྔལ་རྩོད་ནས་
568



དྲུངས་ཕྱུང་སྟེ་འཆི་བ་མེད་པའི་ལམ་གྱི་བདུད་རྩིས་གང་གི་ཐུགས་རྒྱུད་ཆུ་ལ་ཆུ་བཞག་གི་ཚུལ་དུ་
གང་ཟིན་ནའང་། ཇི་སྐད་དུ་གསེར་འོད་དམ་པ་ལས། ཐབས་ཀྱི་རིང་བསྲེལ་བཞག་པར་
མཛད། ཅེས་གསུངས་པ་ལྟར། ཚུར་རོལ་མཐོང་བའི་སྐྱེ་བོ་བློ་གྲོས་རབ་ཏུ་དམན་པ་དང་ལྡན་
པ་རྣམས་ཀྱི་སྣང་ངོར་སྐུ་ཁམས་ཤིན་ཏུ་བསྣུན་པའི་ཚུལ་བཞེས་ཏེ། དེ་ཡང་ལོ་སྔོན་མའི་ནང་གི་
མཇུག་ཙམ་ནས་སྐུ་ཁམས་མི་སྙོམས་པའི་ཚུལ་བཞེས་ཀྱང་། འཕགས་པ་ཐོགས་མེད་ཀྱིས་གཞི་
བསྡུ་བར། འཕགས་པ་རྣམས་ནི། ལུས་ནའང་སེམས་ན་བར་མི་འགྱུར་རོ། །ཞེས་གསུངས་པ་
ལྟར། ཐམས་ཅད་མཁྱེན་གཟིགས་ཆེན་པོ་ཉིད་ལན་ཅིག་མིན་པར་སྟོང་པ་ཉིད་དང་རྫུ་འཕྲུལ་གྱི་
རྐང་པ་བཞི་ལ་གོམས་པར་མཛད་པས་སྙུན་གཞི་སོགས་ཀྱི་གནས་ཚུལ་ལ་ཇི་མི་སྙམ་པར་བཏང་
སྙོམས་སུ་འཇོག་པར་མཛད་དེ། བཀའ་སོགས་ཀྱང་མ་ཕེབས་པས་ཤིན་ཏུ་ལྕི་བར་གྱུར་ཏེ།
ཆབ་ཀྱི་གཞིས་ཞབས་ལ་སྐྲང་འབུར་གྱི་རྣམ་པ་ཆེར་མངོན་ཞིང་། བཞེངས་བཞུགས་ཀྱང་དཀའ་
བའི་ཚུལ་དུ་མ་གྱུར་གྱི་བར་དུ་ཞབས་འབྲིང་པ་རྣམས་ནས་ཀྱང་མ་རྟོགས་ཤིང་། དེ་ཙམ་དུ་གྱུར་
པ་ན་རྟོགས་ནས་ཇི་འདྲ་ཞིག་སྙམ་བརྟགས་ནས་གདོད་སྐུ་ཁམས་བྲོ་འཚལ་བར་རིག་ནས་མཛོད་
འཛིན་གྱིས་ཆོས་སྐྱོང་ཁག་ལ་ལུང་ཞུ་དང་། རྗེ་ཉིད་ལ་གསུང་བརྟག་ཞུས་པའི་དགོངས་དོན་
ལྟར། འདི་ཁའི་རྒྱུད་གྲྭ་དང་དབེན་ས་ཆོས་ཀྱི་ཕོ་བྲང་ལ་སོགས་པའི་སྔགས་དགོན་མང་པོར་
བསྟན་བསྲུངས་རྣམས་ཀྱི་འཕྲིན་བསྐང་གནད་སྨིན་རྒྱུ་ཤིན་ཏུ་ཆེ་བ། དགེ་འདུན་གྱི་བསྙེན་
བཀུར་ཡོན་གྱི་དངོས་པོ་སོགས་ཕུལ་དུ་ཕྱིན་པ་དང་། དགོན་ཁག་ཞལ་གྲངས་མང་པོར་གདུགས་
དཀར་དང་ཤེར་སྙིང་བཟློག་བཅས། སྒྲོལ་མ་དང་ཚེ་གཟུངས་གང་མང་གནང་ཞིང་། ལྷ་ས་
སྨོན་ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད་དང་། འདུས་སྡེ་རྒྱ་མཚོར་མང་འགྱེད་
སོགས་སྔར་ལྟར་གྱི་ཐོག །ཞབས་བརྟན་དུ་དམིགས་ནས་དབུས་ལྷོ་བྱང་གི་དགོན་སྡེ་རིས་མེད་
པར་མང་ཇ་བཟང་པོ་ལྔ་རེ་དང་། འགྱེད་གྲྭ་པ་རེར་དངུལ་ཞོ་རེ། བསྔོ་རྟེན་རྣམ་གཞག་བཅས་
དང་། དགའ་ལྡན་གསེར་གདུང་རིན་པོ་ཆེ། ཇོ་བོ་འཇམ་པའི་རྡོ་རྗེ། རྫིང་ཕྱི། ཁྲ་འབྲུག་
རྣམས་ལ་བརྒྱ་མཆོད་རེ་དང་། སྙན་ཤལ་བཅས་ཀྱི་བསྙེན་བཀུར་མཛད། དེ་ནས་ཀྱང་སྐུ་
ཁམས་ཇེ་ཆེར་བསྙེལ་བས་འདུས་སྡེ་རིན་པོ་ཆེ་དང་རིག་འཛིན་གྱི་འདུས་སྡེ། སྐུ་འཁོར་སོགས་
ཀྱིས་བསྡུ་ཆ་དང་། གསོལ་དཔོན་ཆེན་མོ། འཚོ་བྱེད། མགོན་ཁང་པ་སྤྱི། བྲིས་པ་དབུ་མཛད་
ཡར་འཕེལ་རྣམས་ཀྱིས་འདུས་སྡེ་ཆེན་པོར་མང་འགྱེད། གཞན་ཡང་མང་ཇ་ཞུ་མི་སོགས་མདོར་
569



ན་སེར་སྐྱ་ཀུན་གྱིས་ཤེས་རབ་ཀྱི་མིག་མེད་པའི་ལོང་འཁྲིད། ཐར་བའི་བརྟེན་ས་མེད་པའི་
འཁར་བ། མཐོ་རིས་ཀྱི་ས་མཁན་ཆེན་པོ། འཁོར་བའི་རྒྱ་མཚོ་ལས་བརྒལ་བར་བྱེད་པའི་དེད་
དཔོན་ཆེན་པོ་འདི་མི་བཞུགས་ན་དམུས་ལོང་མྱ་ངན་གྱི་ཐང་དུ་འཁྱམས་པའམ། བྱིས་པ་གཤེད་
མ་བྱེ་བ་མ་ཡིས་བོར་བ་ལྟ་བུར་འགྱུར་རོ་སྙམ་དུ་ཡིད་ལ་བརྣགས་ཏེ། ཞབས་བརྟན་རིམ་གྲོ་ལ་
རང་རང་གི་བློ་སྟོབས་དང་བསྟུན་ནས་འབུངས་ཆེར་བསྐྱེད་དེ་སྨོན་ལམ་གྲོལ་ནས་ཀྱང་རེ་ཤིག་
བར་ཉིན་ལྟར་མང་ཇ་བཅུ་བཞིར་འཆག་མེད་ཐོག་ཕྱག་མཛོད་ནས་ཀྱང་དབུས་གཙང་གི་དགོན་
སྡེ་གྲངས་མང་པོར་ལ་མོ་ཆོས་སྐྱོང་ཆེན་པོ་སོགས་བསྟན་བསྲུང་ཁག་ནས་ལུང་ཕེབས་ཀྱི་ཞབས་
བརྟན་སྣེ་མང་བསྒྲུབ་པར་མཛད་དེ། དེ་ཡང་ཟླ་བ་དང་པོའི་ནང་དུ་ངོར་དགོན་པ། ཐུབ་
བསྟན་རྣམ་རྒྱལ། ཞྭ་ལུ་རི་མཐིལ། སྣར་ཐང་ཆོས་སྡེ། རྩེད་གདོང་། ལྷུན་པོ་རྩེ། སྤོས་ཁང་།
བཀྲ་ཤིས་དགེ་འཕེལ། ཐུབ་བསྟན་ཡངས་ཅན། ཆོས་འཁོར་ལྷུན་པོ། བྱ་རྒོད་གཤོངས། བོ་
གདོང་ཨེ་ཆོས་སྡེ། མོ་དགོན་དགའ་ལྡན་ཆོས་སྡིངས། སྔོ་རྫོང་རྡོར་གདན། ཐར་པ། བཞད་
གྲྭ་ཚང་ཆེན་མོ། རི་བོ་གྲུ་འཛིན། འབའ་ར་དགོན། མོ་དགོན་ལྷ་རྔ་བྲག །རི་བོ་དགེ་འཕེལ།
མདངས་ཆེན་རྣམས་སོ་སོར་མང་ཇ་བཅུ་རེ། འགྱེད་ཁ་བཏགས་ཉི་ཤུ་རྩ་བརྒྱད། གོས་ཡུག་
སུམ་ཅུ་སོ་བདུན། བསྔོ་རྟེན་རྣམ་གཞག་བཅས་རྒྱ་ཆེན་པོ་དང་། སྣར་ཐང་ཆོས་སྡེ། བཀྲ་ཤིས་
དགེ་འཕེལ་རྣམས་སུ་ཆོས་བསྲུང་གི་བསྐང་སོ་《གསོ་》ཟླ་འཁོར་གནང་བར་མཆོད་གཏོར་རྒྱས་
པ། ཇ་ཐུག་དྲུག་རེ། ཡོན་གྱི་དངོས་པོ་མི་ཞེན་( ཞན་》པས་མཉེས་པར་མཛད། བཅུ་གསུམ་
དུས་ཆེན་གྱི་ཐོག་ཆོས་གྲྭ་འདིས་མཚོན་གཙང་རོང་གི་དགོན་སྡེ་རིས་མེད་པ་བརྒྱ་དང་དྲུག་ཅུ་རེ་
དྲུག་ལ་མང་ཇ་དགུ་རེ་གནང་ཐོག་གདུགས་དཀར་གཏོང་རྒྱུན་ཡོད་པ་ནས་གདུགས་དཀར་དང་
དེ་ཕྱིན་ནས་སྒྲོལ་ཤེར། ཚེ་གཟུངས་བཅས་གནང་བར་ཁྱོན་ཇ་ཁལ་བརྒྱ་དང་བཅུ། སྡོར་རིན་
དངུལ་སྲང་བརྒྱ་དང་སུམ་ཅུ་སོ་ལྔ་ཞོ་བདུན། འོ་ཚྭ་རིན་ཁལ་བཞི་བརྒྱ་དང་བཅུ་བཞི་རྩིས་ཀྱི་
དར། བསྔོ་རྟེན་རྣམ་གཞག །ཕྱག་འགྱེད་སྔར་རྒྱུན་ལྟར་དང་། རི་ཁྲོད་ཀྱི་སྡེ་རྣམས་སུ་ཟླ་
འཁོར་ཉིན་ལྟར་མང་ཇ་བདུན་རེ་གནང་བའི་ཞལ་འདོན་དུ་ཚེ་གཟུངས་མཛད་པར་འགྱེད་ཁྱོན་
དངུལ་སྲང་དགུ་བཅུ་གོ་གསུམ་དང་ཞོ་གསུམ་བཅས་ཕུལ། ལྷུན་པོ་རྩེ་ཆོས་སྡེར་ཟླ་བ་གཅིག་གི་
རིང་འཆི་མེད་རྔ་སྒྲ་གསུང་སྒྲོག་དང་ཚེ་གཟུངས་བཅས་མཛད་པར་ཉིན་ལྟར་མཆོད་པ་སྣ་ལྔ་ལྔ་
ཚར་རེ། ཇ་ཐུག་དྲུག་རེ། ཡོན་ཁལ་བཞི་བརྒྱ་དང་བརྒྱད་ཅུ་རྩིས་ཀྱི་ཁ་བཏགས་དང་དངུལ།
570



བསྔོ་རྟེན་རྣམ་བཞག གཙང་རོང་གི་གྲུབ་མཐའ་རིས་མེད་ཀྱི་དགོན་སྡེ་རྣམས་ལ་གདུགས་ཤེར་
བཟློག་བཅས་མཛད་རྒྱུར་མང་ཇ་ལྔ་རེ། འགྱེད་གྲྭ་གྲངས་ཆིག་ཁྲི་སུམ་སྟོང་ཉིས་བརྒྱ་ལ་རེར་
དངུལ་བལ་ཊམ་རེ། བསྔོ་རྟེན་རྣམ་གཞག །དབེན་ས་ཆོས་ཀྱི་ཕོ་བྲང་། དགའ་ལྡན་རབ་རྒྱས།
སྣར་ཐང་བཅས་ལ་འཕར་ཁ་གཏགས་ལྔ་བརྒྱ་དང་བརྒྱད་ཅུ།། ན་བཟའ་ཆ་འགྲིག་གི་སྤོང་ཐག་
ཆ་བགོས། རི་ཁྲོད་ཀྱི་སྡེ་རྣམས་སུ་འགྱེད་གྲྭ་པ་རེར་དངུལ་ཞོ་གསུམ་རེ། སེར་འབྲས་དགེ་
གསུམ། རྒྱུད་སྟོད་སྨད། བཀྲ་ཤིས་ལྗོངས། དབུ་སྒེར་གྲྭ་ཚང་རྣམས་སུ་མང་ཇ་སུམ་ཅུ་སོ་ལྔ་རེ།
ན་བཟའ་སྤོང་ཐག །བསྔོ་རྟེན་རྣམ་གཞག་འགྱེད་གྲྭ་པ་དགུ་སྟོང་དྲུག་བརྒྱ་ལ་དངུལ་ཞོ་རེས་
མཉེས་པར་མཛད། རྨེ་རུར་ཟླ་ཆོས་ལ་ཚངས་པ་ཆེན་པོའི་བསྐང་གསོ་གནང་བར་མཆོད་གཏོར་
གཟབ་རྒྱས་དང་ཇ་ཐུག་དྲུག་རེ། ན་བཟའ་སྤོང་ཐག །ཡོན་ཁ་བཏགས་སུམ་བརྒྱ། མཛོད་
གོས་ཡུག་དངུལ་སྲང་དྲུག་ཅུ། སྙན་དར་སྣ་ལྔ། བསྔོ་རྟེན་རྣམ་གཞག དགའ་ལྡན་ཕུན་ཚོགས་
གླིང་དུ་ཟླ་བ་གཅིག་གི་རིང་གསེར་འོད་དམ་པ་གསུང་སྒྲོག །གཞི་གནས་གྲྭ་ཚང་དུ་ཟླ་བ་གཅིག་
གི་རིང་སྨན་བླ། ལྕགས་རི་རིག་བྱེད་གླིང་དུ་ཞག་བཅོ་ལྔའི་རིང་སྨན་བླ། སྤོས་ཁང་ཚོགས་པ་
དང་རྩེད་གདོང་ཆོས་སྡེ། ཐུབ་བསྟན་རྣམ་རྒྱལ། ཞྭ་ལུའི་རི་མཐིལ་རྣམས་སུ་ཟླ་བ་རེའི་རིང་
གསེར་འོད་དམ་པ་གསུང་སྒྲོག །རྒྱལ་ཆེན་རྩེ་ཆོས་འཁོར་བདེ་ཆེན། དགའ་ལྡན་རབ་རྒྱས།
ཐར་པ་ཆོས་སྡེ་རྣམས་སུ་ཚེ་ཆོག །ཉུག་ཆོས་འཁོར་གླིང་དུ་ཤེར་སྙིང་བཟློག་བཅས། མདངས་
ཆེན། འབྲོང་རྩེ་ཆོས་སྡེ། གསེར་མདོག་ཅན། བྱ་རྒོད་གཤོངས། བཀྲ་ཤིས་དགེ་འཕེལ་རྣམས་
སུ་གདུགས་ཤེར་བཅས་ཞབས་བརྟན་དུ་ཟླ་བ་རེ་རེ་བསྒྲུབ་པར་མཛད་པའི་ཉིན་རེར་མཆོད་པ་སྣ་
ལྔ། ཇ་ཐུག་དྲུག་རེ། ཕྱག་འགྱེད་དུ་དངུལ། གོས་དར། འགའ་རེ་ལ་དངོས་པོ་སྣ་ཚོགས་དང་
འབྲུ་རྐྱང་། བསྔོ་རྟེན་རྣམ་གཞག་བཅས་ཀྱིས་བླ་མར་བགྱི་བའི་མཛད་པ་མཛད་ཅིང་། - འདི་
ཁའི་རྒྱུད་གྲྭར་ཡང་ཆོས་བསྲུང་རྣམས་ལ་བསྐང་གསོ་འཕར་དང་བཅས་པ་གནང་བ་རྒྱུན་གྱི་
ཞབས་ཏོག །ཉེར་སྤྱོད་གཏོར་མ། །ཆོས་བསྲུང་སོ་སོར་མདའ་དར་སྣ་ལྔ་རེ། དགེ་འདུན་ཉིས་
བརྒྱ་དང་བཅུ་དྲུག་ལ་ཁ་བཏགས་རྟགས་བརྒྱད་རེ་དང་། དངུལ་སྲང་རེ། བསྔོ་རྟེན་རྣམ་
གཞག་བཅས་དང་། སྣར་ཐང་ཆོས་སྡེ་དང་སྲད་རྒྱུད་གཉིས་སུ་ཟླ་བ་རེའི་རིང་ཆོས་བསྲུང་
རྣམས་ལ་བསྐང་གསོ་གནང་བར་མཆོད་གཏོར། ཇ་ཐུག་དྲུག་རེ། ཡོན་ཁ་བཏགས། གོས་
ཆེན། དངུལ། མདའ་དར། བསྔོ་རྟེན་རྣམ་གཞག་གིས་སྤུད་པ། གཙང་རོང་གི་དགོན་སྡེ་རི་
571



ཁྲོད་དང་བཅས་པར་མང་ཇ་བཅོ་ལྔ་རེ། བསྔོ་རྟེན་རྣམ་གཞག་དང་བཅས་པ་གནང་། དེ་དག་
ལ་སོགས་པ་ཆོས་གྲྭ་འདི་དང༌། དགོན་སྡེ་གཞན་མ་རིས་མེད་པ་མང་པོ་རྣམས་སུ་ཞབས་བརྟན་
རིམ་གྲོ་ཚད་མེད་པ་མཛད་ཀྱང་། རེ་ཞིག་སྐུ་ཁམས་ཇེ་ཞེན་《 ཞན་》དུ་སོང་ཚུལ་བཞེས་པས་སྐུ་
དྲུང་ན་འཁོད་པ་ཀུན་དང་། ཆོས་གྲྭ་ཆེན་པོ་འདིའི་སློབ་དཔོན་ཆེན་པོ་བཞི་དང་། དགེ་སྐོས་
ཆེན་མོ་སོགས་འདུས་སྡེ་མཐའ་དག་ཐུགས་གཡེངས་ཤིན་ཏུ་ཆེ་བས་རྟབ་རྟབ་པོར་གྱུར་ཏེ། ཟླ་
བ་གཉིས་པའི་ཚེས་ཉེར་བཞི་ལ་ཞལ་སྔ་ནས་རྣམ་པ་བཞི་དང་། དགེ་སྐོས་ཆེན་མོ་སོགས་རྗེ་ཉིད་
ཀྱི་སྐུ་དྲུང་དུ་བཅར་ནས་གླིང་བཞི་རི་རབ་ཉི་ཟླ་དང་བཅས་པས་ལེགས་པར་བརྒྱན་པའི་མཎྜལ་
ལ་སོགས་པ་དངོས་འབྱོར་གྱི་མཆོད་སྤྲིན་སྤྲོས་ཏེ། གདུང་ཤུགས་དྲག་པོས་བསྟན་འགྲོ་སྤྱི་ཁྱབ་ཀྱི་
དཔལ་དང་། ཁྱད་པར་དུ་རྗེ་ཉིད་ཀྱི་སློབ་བརྒྱུད་ཆོས་ཀྱི་རྗེས་སུ་འབྲང་བ་རྣམས་ལ་དགོངས་
ནས་ཐ་མལ་ཚུལ་བཞེས་ཀྱི་སྙུན་གཞི་འདི་ཉིད་གཞི་མེད་དུ་དྭངས་ནས་ཞབས་ཀྱི་པདྨོ་བསྐལ་པ་
གངྒཱའི་ཀླུང་གི་རྡུལ་སྙེད་དུ་བཞུགས་སུ་གསོལ་ཞེས་ཞལ་སྔ་ནས་རྣམ་པ་དང་། དགེ་སྐོས་ཆེན་མོ་
རྣམས་རེ་རེ་ནས་ནན་ཏན་དུ་གསོལ་འདེབས་དང་། ཕྱག་མཛོད་ནས་ཀྱང་གཟིམ་སྦུག་ཏུ་ནན་
ཏན་དུ་གསོལ་འདེབས་མཛད་པར་ཐུགས་རྗེ་ཆེན་པོས་ཞལ་བཞེས་གནང་། དེ་སྐབས་རྗེ་ཉིད་ཀྱི་
སྐུ་དྲུང་དུ་བསྙེན་པ་འཚོ་བྱེད་དགེ་འདུན་དོན་གྲུབ་ནས་ཉིན་ལྟར་ཕྱག་རྩེ་དང་། ཆབ་ཀྱི་གཞི་ལ་
བརྟགས་ཏེ་སྙན་སེལ་བའི་གསོལ་སྨན་དང་། སྐུའི་གཟུངས་མི་ཉམས་ཤིང་ཚ་གྲང་གི་ཤེད་སྙོམས་
པར་བྱེད་པའི་གསོལ་ཟས་ཀྱི་བསྒྱུར་ཁ་རྣམས་ལེགས་པར་ཕུལ་ཞིང་། དེ་ཙམ་དུ་མ་ཟད་བོད་ཀྱི་
སྲིད་སྐྱོང་ཆེན་པོ་མི་དབང་ཕོ་ལྷ་ནས་ཀྱང་དང་བ་ཆེན་པོས་བརྟན་བཞུགས་ཀྱི་ཐུགས་རྗེ་བསྐུལ་
བའི་སྙན་ཞུའི་ཞུ་ཤོག་དང་སྦྲགས་ནས་ཞབས་འབྲིང་བགྱིད་པའི་ཕྱིར་ཨེམ་ཆི་དགེ་རྒན་ཆེད་
མངགས་ཀྱིས་བཏང་ཞིང་། སྲིད་སྐྱོང་རང་ནས་ལ་མོ་ཆོས་སྐྱོང་ཆེན་པོར་ལུང་ཞུས་ཀྱི་སྐུའི་རིམ་
གྲོ་རྣམས་ཀྱང་ཆོས་སྡེ་ཆེ་ཁ་བཞིས་མཚོན་པའི་དགོན་སྡེ་རྣམས་སུ་བསྒྲུབས། གཞན་ཡང་སེར་
འབྲས་དགེ་གསུམ། ས་སྐྱ་སོགས་རིས་མེད་ཀྱི་དགོན་སྡེ་དང་། བླ་ཆེན་ཁག་མང་པོ་དང་། ངེས་
པ་དོན་གྱི་མཁས་གྲུབ་རྗེ་དོན་ཡོད་པ་དང་། བདག་གི་བླ་མ་དམ་པ་རྗེ་བླ་མ་ངག་དབང་བྱམས་
པ་རིན་པོ་ཆེ། རྗེ་དྲུང་སྤྲུལ་པའི་སྐུ་སོགས་དབུས་གཙང་གི་མི་དྲག་དང་། གྲུབ་པའི་སྐྱེ་བོ་མང་
པོས་ཞབས་པད་ཡུན་དུ་བརྟན་པའི་གསོལ་འདེབས་སོགས་རྩེ་གཅིག་ཏུ་བསྒྲུབ་པའི་མཐུ་ལ་
ཐུགས་བརྩེ་བས་ཉེ་བར་དགོངས་པ་དང་། ཁྱད་པར་ཤིན་ཏུ་བསྣུན་པའི་དུས་ཞབས་འབྲིང་པ་
572



མགྲོན་ས་ཁུད་པས་ད་ལམ་སྐུ་ཞབས་རིན་པོ་ཆེ་ཞབས་པད་བརྟན་པ་དགའ་མོ་ཨེ་ཡོང་ཞུས་པར།
དགའ་མོ་ཡོང་ཕེབས་པར། ཅུང་ཟད་ཡིད་མ་ཆེས་པའི་ད་དགའ་མོ་ཨེ་ཡོང་ཞུས་པར། ཡོང་ནི་
ཡོང་ཡིད་མ་ཆེས་ན་འདི་ཁ་རེད་ཅེས་ཕེབས་ཏེ། དེའི་ནུབ་མོ་ཉིད་ནས་རྫུ་འཕྲུལ་མངོན་པར་
འདུ་མཛད་དེ་སྐུ་ཁམས་རིམ་གྱིས་དྭངས་པར་གྱུར་ཏེ་ཟླ་བ་སྒྲ་གཅན་གྱི་སྐྱོན་ལས་གྲོལ་བའམ།
ཉི་མ་སྤྲིན་ལས་གྲོལ་བ་ལྟ་བུར་གྱུར་པས་གདུལ་བྱའི་འགྲོ་བ་རྣམས་དབུགས་དབྱུང་བ་ཐོབ་སྟེ།
ལེགས་སོའི་མཆོད་སྤྲིན་ཀྱང་རྒྱ་ཆེར་སྤྲོས། དེ་སྐབས་བྲག་གཡབ་སྤྲུལ་པའི་སྐུ་ཆུང་ཚང་བློ་བཟང་
བསྟན་པ་ངོ་གཡོག་བདུན་ཅུ་སྐོར་རྗེ་ཉིད་ཀྱི་ཞལ་གྱི་དཀྱིལ་འཁོར་མཇལ་བར་ཆེད་དུ་བྱོན་པར་
སྐུ་ཁམས་ཀྱི་སྟབས་མཇལ་ཁ་གནང་མ་ཐུབ་ཀྱང་སྤྲུལ་སྐུ་རང་ནས་དང་བ་ཆེན་པོས་གསེར་
དངུལ། ཇ་འཁོར་དྲུག་བརྒྱ་ཕྲག་དུ་མ་དང་། ཟླ་བོ་རྣམས་ནས་ཀྱང་འབུལ་ནོད་དུ་མ་དང༌།
དགེ་འདུན་གྱི་སྡེ་ཆེན་པོར་ཡང་བསྙེན་བཀུར་རྒྱ་ཆེར་བསྒྲུབ་པར་དགྱེས་བཞིན་བདག་གིར་
མཛད་དེ་བདག་རྐྱེན་དང་སློག་ཆ་སོགས་རྒྱ་ཆེར་གནང་། རིམ་གྱིས་མཚོ་སྔོན་པོའི་དཔོན་ཁག་
བཞི་ཙམ་གྱི་བང་ཕྱིན་འབྱོར་པར་ཡང་མཇལ་ཁ་གནང་མ་ཐུབ་ཀྱང་ཡིད་མགུ་ངེས་པ་མཛད་ནས་
ཕྱིར་ཐེགས། དེ་གོང་ལོ་སྔོན་མའི་དུས་གོང་མ་ཆེན་པོའི་སྐུའི་འཚམས་ཞུ་འབུལ་མི་སྐུ་གཉེར་
དགེ་སློང་ཕྱིར་འཁོར་གདོང་གོང་གི་རྒྱལ་ཁབ་ཏུ་བསྟན་འགྲོར་ཕན་ངེས་ཀྱི་བླ་མ་བརྒྱུད་རྫོང་བརྡ་
དགོས་པའི་བཀའ་ཕེབས་བཞིན་བསྐོ་བཞག་གནང་བ་རྣམས་དང༌། འཚམས་ཞུ་བ་སྐུ་གཉེར་
ཆེན་མོ་དགེ་སློང་བློ་བཟང་བཀྲ་ཤིས་བཅས་ལ་གཟིམ་ཆུང་འགག་ཏུ་ཐོན་ཆས་གནང་ཞིང་། ཟླ་
བ་ལྔ་པའི་ནང་དུ་བྱམས་པའི་སྨོན་ལམ་ཆེན་མོར་ཡང་ཀུན་ཏུ་བཟང་པོའི་མཆོད་སྤྲིན་སྔར་ལྟར་
སྤྲོ་བར་མཛད། ངན་སློང་རྣམས་ལ་ཡང་གནང་སྦྱིན་གྱིས་ཚིམ་པར་མཛད། དེ་དུས་གསང་
འདུས་སྒྲུབ་མཆོད་དང་བསྟུན་རྒྱུད་གྲྭར་གཙུག་ཏོར་དང། སྟོད་གཡོགས། སྨད་གཡོགས་
སོགས་གསར་སྦྱོར་ཐོག་དགེ་འདུན་རེར་ཕྱག་འགྱེད་དངུལ་ཞོ་དྲུག་རེ། བསྔོ་རྟེན་རྣམ་གཞག་
དང་བཅས་པ་སྩལ། དེ་མཚུངས་ཆོས་འཁོར་བསྐོར་བའི་དུས་ཆེན་དང་བསྟུན་ཚོགས་ཆེན་དུ་
ཡང་འདུ་ཁང་གི་སེང་གཡབ་ལ་རིན་པོ་ཆེ་སྣ་ཚོགས་ལས་གྲུབ་པའི་དྲ་བ་དྲ་ཕྱེད་དང་། མཐོངས་
སྐོར་ལ་སངས་རྒྱས་བྱང་སེམས་ཉན་ཐོས་རྣམས་ཀྱི་སྣང་བརྙན་རབ་ཏུ་བཀྲ་བའི་འཕན་སྐོར། ཀ་
འཕན་གྱི་ངོས་ལ་མུ་ཏིག་མཆོད་རྫས་གཟུགས་སྣ་ཚོགས་བཀྲ་བ་ངོ་མཚར་ཅན་ཆ་གཉིས། བཟང་
གོས་སྣ་ཚོགས་ལས་གྲུབ་པའི་ཕྱེ་ཕུར། རྒྱལ་མཚན་རྣམས་ཀྱི་མཆོད་པའི་བྱེ་བྲག་ཕུལ་དུ་བྱུང་བ་
573



དང་། དགེ་འདུན་རྣམས་ལ་བཞུགས་གདན་འབོལ་གྲུམ་གསར་བརྗེས་བཅས་གནང་ཐོག་སྐུ་
འགྱེད་ཁ་བཏགས། དངུལ་ཞོ་ཕྱེད་ལྔ་རེ། རྣམ་གཞག་གཟབས་《གཟབ་》རྒྱས་དང་། ཞལ་
སྲོར་མང་ཇ་གྲོ་ཚ་དང་བཅས་པའི་བསྙེན་བཀུར་རྒྱ་ཆེར་མཛད་ནས། དེ་དག་གི་འབྲས་བུ་དུང་
དང་ཀུན་ད་ལྟ་བུར་དཀར་བ་རྣམས་ཀྱང་རྒྱལ་བའི་བསྟན་པ་རིན་པོ་ཆེ་དང་བསྟན་འཛིན་གྱི་
སྐྱེས་བུ་དམ་པ་རྣམས་ཡུན་དུ་གནས་པ་དང་། འགྲོ་བ་ཐམས་ཅད་བདེ་སྐྱིད་ལ་སྤྱོད་པར་འགྱུར་
ཞིང་བླ་ན་མེད་པའི་བྱང་ཆུབ་ལ་སྤྱོད་པར་འགྱུར་བའི་བསྔོ་བ་སྨོན་ལམ་གྱི་རྒྱས་འདེབས་རྒྱ་ཆེར་
མཛད། དེ་དུས་ཡོངས་རྫོགས་བསྟན་པའི་མངའ་བདག་རྗེ་བཙུན་བླ་མ་དམ་པ་ངག་དབང་
བྱམས་པ་རིན་པོ་ཆེ་རྗེ་བླ་མ་ཉིད་ཀྱི་མཇལ་ཕྱག་ལ་ཕེབས་བཞེད་ཡོད་པར་མ་ཟད། སྲིད་སྐྱོང་ཕོ་
ལྷ་ནས་ཀྱིས་ཀྱང་རྗེ་ཉིད་སྐུ་ཁམས་དྭངས་པའི་ལེགས་འབུལ་འབུལ་བ་དང་སླད་ཀྱི་བརྟན་
བཞུགས་ཀྱང་འབུལ་བ་བཅས་ཀྱི་ཆེད་དུ་ཕེབས་དགོས་ཚུལ་གསོལ་བ་བཏབ་པ་བཞིན། ཕེབས་
པ་ལ་དགྱེས་བཞིན་མཇལ་ཕྱག་གནང་ཞིང་། རྗེ་ངག་དབང་བྱམས་པ་རིན་པོ་ཆེ་ཉིད་དཔོན་
སློབ་བདུན་ཙམ་གྱིས་སྤྱན་འདྲེན་ཁྲུས་གསོལ་སྔོན་དུ་འགྲོ་བས་ཞབས་པད་ཡུན་རིང་དུ་བརྟན་
པའི་གསོལ་འདེབས་རྒྱ་ཆེན་པོ་ཕུར་ཚུགས་སུ་འདེབས་པར་མཛད་ཅིང་། རྗེ་བཙུན་བླ་མ་མཆོག་
ནས་ཀྱང་དགྱེས་པ་ཆེན་པོས་ཞལ་བཞེས་མཛད། མི་དབང་ནས་དངོས་འབུལ་རྒྱ་ཆེན་ཕུལ་བ་
དང་དགེ་འདུན་ལ་བསྙེན་བཀུར་བཟང་པོ་ཕུལ་བ་རྣམས་བདག་གིར་མཛད་ཅིང་། རྗེ་བླ་མ་
ངག་དབང་བྱམས་པ་དཔལ་བཟང་པོ་ནས་ཇི་ལྟར་མཛད་པ་ནི་ཁོ་བོས་རྗེ་ཉིད་ཀྱི་རྣམ་ཐར་དུ་
སྤྲོས་ཟིན་པས་དེར་བལྟའོ། དེ་སྐབས་ནམ་མཁའི་དབྱིངས་ནས་འབྲུག་སྒྲ་སྒྲོག་པ་དང་མེ་ཏོག་གི་
ཆར་འབབས་པ་སོགས་རྟེན་འབྲེལ་ཕུལ་དུ་ཕྱིན་པར་གྱུར་པ་ནི། རྗེ་བླ་མ་འདི་གཉིས་སྐུ་ཚེ་མང་
རབ་ནས་དཔོན་སློབ་ཀྱི་འབྲེལ་བ་རྨད་དུ་བྱུང་བར་གྱུར་པའི་བཀའ་དྲིན་ནོ། ། ཟླ་བ་དྲུག་པའི་
ཚེས་བཅོ་ལྔ་ནས་དབྱར་གྱི་སྦྱོར་བ་དང་དངོས་གཞི་བཅས་སྔར་རྒྱུན་ལྟར་མཛད་དུས་རི་སུལ་གྱི་
བསམ་གཏན་པ་རྣམས་ལའང་བསྙེན་བཀུར་སྔར་རྒྱུན་ལྟར་གནང་། དེ་དུས་རྡོ་རྗེ་འཆང་ཆེན་པོ་
བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་དངུལ་གདུང་རིན་པོ་ཆེར་མཆོད་པའི་བྱེ་བྲག་ཏུ་
ཏིང་ཉིས་སྟོང་དང་ཉི་ཤུ་རྩ་གཉིས། མར་མེའི་ཀོང་བུ་སྟོང་དང་བཅུ་གཅིག་འབུལ་བར་མཛད་
དེ་མཆོད་སྤྲིན་རྒྱ་ཆེར་སྤྲོས། གྲུབ་པའི་དབང་ཕྱུག་དུ་མ་བྱོན་པའི་གནས་མཆོག་ཡོལ་དཀར་རི་
ཁྲོད་དུའང་གཞུང་ནས་གཤོར་འདེབས་གནང་ཡང་རྫོང་དཔོན་སོགས་ནས་ཐད་དུ་སྤྲོད་མིན་སྣ་
574



ཚོགས་བཅས་དགེ་སློང་རྣམས་འོ་བརྒྱལ་བ་ལ་དགོངས་ནས་རི་ཁྲོད་ཀྱི་སྡེ་བྱིངས་དཔེ་འགྲེའི་
གསོལ་ཕོགས་སྩལ། ཟླ་བ་བདུན་པའི་ཚེས་བཅུ་གསུམ་ལ་རྡ་ཡན་རྡོར་བའི་བླ་མ་ཟླ་བ་རྒྱལ་
མཚན་ནས་རྒྱུ་ཡོན་སྦྱར་ཏེ། གཟིམ་ཆུང་ཉི་འོད་འཁྱིལ་བར་རྒྱུད་གྲྭའི་རིག་སྔགས་འཆང་བའི་
འདུས་སྡེ་རྣམས་སྤྱན་དྲངས་ཏེ། བླ་མ་དང་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་
ཏུ་མེད་པ་དབྱེར་མ་མཆིས་པར་མོས་ནས་མཆོད་པའི་བྱེ་བྲག་མཐའ་ཡས་པར་སྤྲོས་ཏེ་བརྟན་
བཞུགས་འབུལ་བ་དང་། མ་གཅིག་འདོད་པ་ཁམས་ཀྱི་དབང་མོ་ལ་མཆོད་གཏོར་རྒྱ་ཆེར་མཛད་
དེ་འཕྲིན་ལས་འཆོལ་བ་སོགས་ཀྱི་ཕྱག་ལེན་རྣམ་པར་དག་པས་ཞབས་བརྟན་ཕུལ་བ་དངོས་སྐྱེས་
དང་བཅས་པ་བདག་གིར་མཛད། ཉེར་གཅིག་གི་ཉིན་མངའ་རིས་གུང་ནས་རྗེ་བླ་མ་མཆོག་ཉིད་
ལྷུན་དྭངས་པའི་ལེགས་སྐྱེས་འབུལ་བར་བྱོན་པ་རྣམས་ལ་དགྱེས་བཞེས་དང་། ཉེར་ལྔའི་ཉིན་
ཆོས་ཁྲིམས་གསར་རྙིང་དང་གཞིས་དགོན་ཆོས་ཁྲིམས་པ་སོགས་ནས་ལོ་ལྟར་འཆར་ཅན་གྱི་
མཇལ་ཞུར་བཅར་བར་ཞལ་མཇལ་དང་། ཉེར་བརྒྱད་ལ་ཆོས་ཁྲིམས་གསར་པར་བཀའ་བསྒོ།
གནམ་གང་ལ་དགག་དབྱེའི་བསྙེན་བཀུར་དང་། ཟླ་བ་བརྒྱད་པའི་ཚེས་གཅིག་གི་སྔ་དྲོ་སློབ་
དཔོན་བཞི་དང་དགེ་སྐོས་གསར་རྙིང་སོགས་ལ་དགག་ཆུང་གི་བསྙེན་བཀུར་སོགས་སྔར་བཞིན་
གནང་། གཞན་ཡང་ཟླ་བ་འདིའི་ནང་དུ་མཚོ་སྔོན་ཕུན་ཚོགས་དབང་གི་བང་ཕྱིན་པ་ཇའི་སང་
བློ་བཟང་། དཔོན་མོ་ཕྱོགས་ལེགས་ཀྱི་བང་ཕྱིན་པ་སོགས་བྱང་རྒྱུད་རྒྱལ་ཁག་གི་མི་སྣ་མང་པོ་
ལྷགས་པའི་ངོ་བོ་རྣམས་ལ་ཕྱག་དབང་དང་བྱིངས་སོ་སོར་ཞལ་མཇལ། དེ་བཞིན་དུ་མདོ་སྨད་
པ་མཁར་རྒྱུ་བ། གྱ་ག་《གེ་》བ། རེབ་རྩ་བ། མཛོར་གེ་བ། ཅོ་ནེ་བ་སོགས་དད་འདུས་ཀྱི་སྐྱེ་
བོ་སྟོང་ཕྲག་ལ་ཉེ་བར་ཞལ་གྱི་དཀྱིལ་འཁོར་མཇལ་བའི་དགའ་སྟོན་སྩལ་ཞིང་། ཨ་མདོ་བ་
རྣམས་ནས་ཞལ་མཇལ་གྱི་དུས་པཎ་ཆེན་རིན་པོ་ཆེ་མ་ཎི་ཞིག་གསུང་བར་ཞུ། ཡང་དམིགས་
བརྩེ་མ་ཞིག་གསུང་བར་ཞུ་ཞེས་གདུང་ཤུགས་དྲག་པོས་གསོལ་བ་བཏབ་པ་རྣམས་ཀྱང་རང་རང་
གི་འདོད་པ་ལྟར་ཕྱག་ནས་དང་བཅས་ཏེ་འཕྲལ་འཕྲལ་དུ་གནང་། འདི་སྐབས་དཔོན་མོ་ཕྱོགས་
ལེགས་ཀྱི་ཞབས་བརྟན་མཎྜལ། ན་བཟའ་སྐོར་ཆ་འགྲིག །དངུལ་སྲང་བརྒྱ་ཕྲག་ལྔ། ཇ་རས་
སོགས་ཀྱི་བསྙེན་བཀུར་རྒྱ་ཆེར་བཏེག་པ་རྣམས་ཀྱང་དགྱེས་པའི་སྤྱན་རས་ཀྱིས་བཙས། གཞན་
ཡང་ཅོ་ནེ་ཀོ་བྲི་ཆོས་རྗེའི་འཚམས་ཞུ་བ། མཚོ་སྔོན། འདམ། མདོ་སྨད་སོགས་ནས་དད་ལྡན་
གྱི་སྐྱེ་བོ་བརྒྱ་ཕྲག་བརྒལ་བ་དང་། ཟླ་བ་བརྒྱད་པ་ཕྱི་མའི་ནང་དུ་ཡང་ཨ་མདོ་བ་སོགས་སྐྱེ་བོ་
575



བརྒྱ་ཕྲག་ཏུ་ཉེ་བ་རྣམས་ལ་ཞལ་མཇལ་གྱི་བྱིན་རླབས་སྩལ། ལོ་འདིའི་སྟོད་ལ་རྗེ་འགྲོ་བའི་
མགོན་པོ་ཉིད་སྐུ་ཁམས་ཡུན་རིང་རབ་ལྟེམ་པ་དང་། ད་ཆ་སིང་དྭངས་ཀྱི་རྒྱུ་མཚན་གཉིས་ཀ་ལྷ་
སར་ཡོད་པའི་ཨམ་བན་རྣམས་དང་བཀས་མངགས་པའི་སྲིད་སྐྱོང་ཕོ་ལྷ་ནས་གོང་མ་ཆེན་པོའི་
སྙན་དུ་ཕུལ་བར་བརྟེན་གོང་མ་ནས་བཀའ་ཕེབས་སུ་པཎ་ཆེན་ཨེར་ཏེ་ནི་ཡུན་རིང་དུ་སྐུ་ཁམས་
ལྟེམ་པ་ད་ཆ་ལེགས་པར་དྭངས་ཚུལ་དམག་གི་ལས་དོན་གྱིས་ས་རིམ་བརྒྱུད་ནས་བྱུང་བ་ཐོས་
པས་ཐུགས་ལ་ངེས་ཤིང་སྤྲོ་ཚུལ་དང་། དེའི་ལེགས་སྐྱེས་སུ་རྒྱལ་པོ་ཆེན་པོ་ཉིད་ཀྱི་ཕྱག་ནས་
གནང་བའི་ནང་མཛོད་ཆེ་ལེགས། བཟོ་བཀོད་ཕུལ་དུ་ཕྱིན་པའི་བཀྲ་ཤིས་རྟགས་བརྒྱད། གུ་གུ་
ཤའི་བྱ་མ་བུམ་དང་མ་ཎི་ལག་བསྐོར་གྱི་ཁང་ཁྲི། ཕོར་པ་མཛེས་པ། ཤེལ་གྱི་མེ་ཏོག་བུམ་པ་ཆ།
དཀར་ཡོལ་ཆ་རྣམས་བསྐུར་བ་ཡིན་ཚུལ་གྱི་བཀའ་ལྷ་སའི་ཨམ་བན་རྣམས་ལ་ཕེབས་པ་ལྟར།
ལྷ་ས་ནས་བཀའ་གནང་སྐྱེས་དང་བཅས་པ་འབུལ་བར་རྫར་ཁོ་ཆི་དང་སྦི་ཆའི་ཆི་བཅས་ཚེས་
བཅུ་བཞིའི་ཉིན་འབྱོར་པ་ལྟར། བློན་པོ་དང་ཡིག་མཁན་འཁོར་བཅས་ལ་ཕྱག་དབང་གི་ཐོག་
བཀའ་དང་གནང་སྐྱེས་ཕུལ་བ་རྣམས་དགྱེས་བཞིན་བཞེས་ཏེ། གོང་མ་ཆེན་པོར་བཀའ་ལན་
རྟེན་ཆས་དང་རྒྱ་མི་རྣམས་ལ་ཐོན་ཆས་སོགས་གཟབས་《གཟབ་》པར་གནང་། དེ་ནས་རིམ་
པ་བཞིན་ཁྲི་ཤོག་པ་དགའ་ལྡན་ཨེར་ཏེ་ནི་ཇུ་ནང་གི་འཚམས་ཞུས་པ། བཀྲ་ཤིས་འཁྱིལ་གྱི་གྲྭ་པ་
སོགས་བརྒྱད་ཅུ་སྐོར་དང་། མོན་ཚོས་སྣ་ནས་མོན་གྲྭ་སྤྲུལ་སྐུ་དཔོན་གཡོག །ནག་ཚོ་ལོཙྪ་བའི་
སྤྲུལ་སྐུར་གྲགས་པ་ཐོགས་མེད་སྤྲུལ་སྐུ་སོགས་མཇལ་ཞུར་བཅར་བའི་ངོ་བོ་རྣམས་ལ་ཕྱག་དབང་
དང་བྱིངས་ལ་ཞལ་མཇལ་གནང་ཞིང་། གོང་གསལ་སྤྲུལ་སྐུ་གཉིས་སོགས་བསྙེན་རྫོགས་ཀྱི་སྡོམ་
པ་རྗེ་ཉིད་ལ་ཞུ་འདོད་པ་མང་པོ་ལྷགས་ཀྱང་སྐུ་ཁམས་ཀྱི་བབས་ཧ་ཅང་གི་གདེང་ཁེལ་མེད་ཤིས་
《གཤིས་》གནང་མ་ཐུབ་ཀྱང་རྗེས་འཛིན་གྱི་བཀའ་དྲིན་ལྷག་པར་བསྐྱངས། ཟླ་བ་དགུ་པའི་
ཚེས་ལྔ་ལ་ཨ་མདོ་བྱ་ཁྱུང་པ་སོགས་སུམ་ཅུ་སྐོར་ལ་ཞལ་མཇལ་དང་། ཚེས་བཅུ་བདུན་གྱི་ཉིན་
མུ་ལི་དགོན་བླ་མ་འཇམ་དབྱངས་བཟང་པོའིསྤྲུལ་སྐུ་དང་། མཚོ་སྔོན་པའི་ལི་ཚེ་རིང་བཀྲ་ཤིས་
ཀྱི་བླ་མ་དར་ཁན་ཆོས་རྗེ། པའི་ལི་བང་ཕྱིན་པ་དར་ཁན་ནང་སོ། ཆེ་ཆེན་ཁོང་ཐའི་ཇིའི་བང་
ཕྱིན་པ་སོགས་དྲུག་ཅུ་སྐོར་དང་། ཨ་མདོ་བ་སོགས་མང་རབ་ལྷགས་པ་རྣམས་ཀྱི་ངོ་བོ་སོ་སོ་
དང་། གཡོག་དྲག་རིགས་ལ་ཕྱག་དབང་དང་བྱིངས་ལ་ཞལ་མཇལ། དཔོན་ཁག་སོ་སོར་བཀའ་
ལན་དང་། མི་སྣ་རྣམས་ལ་གནང་སྦྱིན་སོགས་ཞིབ་རྒྱས་སུ་གནང་། སྐབས་འདིར་རྒྱལ་བ་བུ་
576



རམ་ཤིང་པ་ཤཱཀྱའི་རྒྱལ་པོའི་བཀའ་གངས་ལྗོངས་སུ་འགྱུར་རོ་ཅོག་སྣར་ཐང་དུ་པར་རྒྱག་མཛད་
པ་གྲུབ་ནས་གླེགས་ཤིང་གླེགས་ཐག་ལ་སོགས་པ་ཆ་ཚང་བའི་སྲི་ཞུ་ལེགས་པར་མཛད་ནས་ཆོས་
གྲྭ་འདི་ཉིད་དུ་ཕེབས་པར་རྗེ་ཉིད་སྤྱན་འདྲེན་དུ་ཕེབས་བཞེད་ཚེ་ཡང་སྐུ་ཁམས་ཀྱི་བབས་ཀྱི་
ཕེབས་བསྐྱོད་གནང་མི་ཐུབ་ཀྱང་། རིག་པ་འཛིན་པ་ལྔ་བཅུ་སྐོར་གྱིས་མཆོད་པའི་བྱེ་བྲག་སྣ་
ཚོགས་པས་མདུན་བདར་ཏེ། ངོ་མཚར་བཀོད་པར་སྤྱན་དྲངས་པ་ལ་ལྷག་གནས་ཀྱི་མེ་ཏོག་
འཐོར་བར་མཛད་དེ། ཞག་བདུན་དུ་མངོན་པར་མཆོད་ནས། ལྷ་ལས་བབས་པའི་དུས་བཟང་
པོ་དང་བསྟུན་དགེ་འདུན་ཚོ་བསྡུས་ཀྱིས་གསུང་སྒྲོག་རྒྱུན་རིང་གནང་བར་ཞབས་ཏོག་གཟབས་
《གཟབ་》རྒྱས་དང་སྐུ་ཡོན་རྨད་དུ་བྱུང་བ་གནང་། ཟླ་བ་བཅུ་པའི་ཚེས་གཅིག་གི་ཉིན་ཚ་ཁོ་
རྒྱལ་པོ་རྒྱ་གར་འབུམ་མ་བུ་དང་། ཚེས་བརྒྱད་ལ་ཁལ་ཁ་ནོ་ཡོན་ཧུ་ཐོག་ཐུའི་བང་ཕྱིན་པ། མེ་
རྒན་དབང་གི་བང་ཕྱིན་པ། ད་ལས་པའི་སེའི་འཚམས་ཞུ་བ་སོགས་འབྱོར་པར་སོ་སོའི་མི་ངོ་
དང་གཡོག་དྲག་གྲས་རྣམས་ལ་ཕྱག་དབང་དང་བྱིངས་ལ་ཞལ་མཇལ་གནང་ཞིང་། ནོ་ཡོན་ཧུ་
ཐོག་ཐུ་ནས་མཎྜལ་ལ་སོགས་པའི་རྟེན་འབྱུང་དང་། མེ་རྒན་དབང་ནས་དངུལ་སྲང་སྟོང་དང་
ཉིས་བརྒྱ། གོས་དར་སོགས་མང་རབ་ཕུལ་བ་རྣམས་ལ་སོ་སོའི་འདོད་དོན་ཡིད་བཞིན་དུ་འགྲུབ་
པའི་ཞལ་བཞེས་དང་དགེ་བ་རྫོགས་བྱང་དུ་བསྔོ་བའི་བཀའ་དྲིན་བླ་ན་མ་མཆིས་པ་གནང་།
ཉེར་བཞིའི་ཉིན་བོད་ཀྱི་སྲིད་སྐྱོང་མི་དབང་ཕོ་ལྷ་ནས། སྲས་ད་ལས་སྦོ་དུར། སྲས་མོ་བདེ་ལྡན་
སྒྲོལ་མ། རྟ་ཚག་སྤྲུལ་པའི་སྐུ་བྲག་གཡབ་སྤྲུལ་སྐུ་བློ་བཟང་བསྟན་པ་སོགས་ལྔ་བརྒྱ་སྐོར་མཇལ་
ཞུར་བཅར་བ་རྣམས་ལ་མགྲོན་དྲུང་། གྲྭ་ཚང་ཁག་གི་བླ་མ་དང་ལས་སྣེ། མི་ཚན་སོ་སོ་བཅས་
ཀྱིས་ཆིབས་བསུ་དང་ཐབ་འཛིན་སོགས་ཀྱི་ཟོས་སྒོ་གནང་ཞིང་། སྐུ་ཁམས་ཀྱི་བབས་ལ་བརྟེན་
ཡོངས་རྫོགས་ལ་ཕྱག་དབང་གནང་མ་ཐུབ་ཀྱང་རགས་བསྡུས་ཕྱེད་ཉིས་བརྒྱ་སྐོར་ལ་མཇལ་ཕྱག་
བཞུགས་གྲལ་དང་བཅས་པ་གནང་། འདི་ལོ་ལྔ་མཆོད་ཆེན་མོ་ཤིན་ཏུ་བཞེས་ཤིང་། བྱིངས་
ཚེས་ཉེར་ལྔའི་ཉིན་མི་དབང་ནས་རྗེ་བླ་མ་ཉིད་འདུས་པ་རྒྱ་མཚོའི་དབུས་སུ་ནན་ཏན་ཆེན་པོས་
སྤྱན་དྲངས་ཏེ། རྗེ་བླ་མ་ཉིད་ཕྱི་ལོ་དོན་གསུམ་གྱི་དགུང་ལྐོག་ཏུ་ཕེབས་པ་ལ་ཐ་མལ་ཚུལ་བཞེས་
ཀྱི་ཉེར་འཚེའི་ཆ་ཕྲ་མོ་ཡང་མེད་པར་ཞབས་པད་བརྟན་དགོས་པའི་གསོལ་འདེབས་དང་། དེ་
ཡང་ཁོང་རང་སྔ་མོ་ནས་གསོལ་བ་འདེབས་འདོད་ཡོད་པར་མ་ཟད། ལ་མོ་ཆོས་སྐྱོང་ཆེན་པོ་
ནས་ཀྱང་སྡུན་བསུས་ཀྱི་གསོལ་བ་བཏབ་ན་ལེགས་པའི་ལུང་ཕེབས་ཚུལ་བཅས་ཞུས་པར་དགྱེས་
577



བརྩེའི་ཞལ་བཞེས་གནང་ཞིང་། སྲིད་སྐྱོང་ནས་མཎྜལ། སྐུ་གསུང་ཐུགས་རྟེན། སྐུའི་ཉེར་
དཔྱད་རྣམས་ཀྱིས་གཙོས་པའི་དངུལ་དང་དངུལ་དཔྱད། གོས་དར་ཇ་སོགས་ཤིན་ཏུ་མང་བ།
སྲས་ལྕམ་སྲིང་དང་སྤྲུལ་སྐུ་རྣམ་གཉིས། གུང་དགའ་བཞི་བ། བཀའ་བློན་འབྲོང་རྩེ་བ་སོགས་
བློན་པོ་དང་། དམག་དཔོན། མི་བཟང་། གཡོག་བྱིངས་སོགས་ནས་ཀྱང་རང་རང་གི་ལོངས་
སྤྱོད་དང་བསྟུན་པའི་འབུལ་སྐྱེས་བཏེག་ཅིང་། དགེ་འདུན་ལ་སྲིད་སྐྱོང་ནས་མང་ཇ་བརྒྱ་དང་།
ཇ་བར་ཁག་རེ་དང་བཀྲ་ཤིས་ཁ་བཏགས་རེ་བཅས་ཀྱི་སྐུ་འགྱེད་ཕུལ་བ་རྣམས་བདག་གིར་མཛད་
པ་དང་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བ་བཅས་ཀྱི་བཀའ་དྲིན་སྩལ། ཟླ་བ་བཅུ་
གཅིག་པའི་ཚེས་གཅིག་ལ་མི་དབང་འཁོར་བཅས་ལ་ཐོན་ཆས་ཀྱང་གཟབས་《གཟབ་》རྒྱས་ཀྱི་
ཐོག་གསོལ་བ་བཏབ་པ་བཞིན་རགས་བསྡུས་ཤིག་ལ་ཚེ་དབང་ཡང་སྩལ། གཞན་ཡང་ཟླ་ནང་
འདིར་བརྒྱ་ཚོ་བདེ་ཆེན་པ། མངོན་དགའ་རི་ཁྲོད་པ། དཀའ་ཆེན་ཚེ་རིང་བཀྲ་ཤིས། དགེ་
སློང་དཀོན་རྡོར་བཅས་ཀྱིས་དབུ་མཛད་བསམ་གཏན་པ་འགའ་ཞིག་ནས་གདུང་ཤུགས་དྲག་
པོས་ཞབས་བརྟན་ཕུལ་བ་དང་། ཝ་ཤུར་བསོད་ནོར་བ་ཕ་བུ་ནས་བརྟན་བཞུགས་ཕུལ་བ་དང་།
ཟླ་བ་ཉ་གང་བའི་ཉིན་དགའ་ལྡན་རབ་རྒྱས་པའི་བླ་མ་ཟུར་པ་ཞལ་སྔ་ནས་བློ་བཟང་རྣམ་རྒྱལ་
གྱིས་རྒྱུ་ཡོན་སྦྱར་ཏེ། དགའ་ལྡན་རབ་རྒྱས་པ་རྣམས་ནས་གཟིམ་ཆུང་ཉི་འོད་འཁྱིལ་པར་ཚེ་
ཆོག་དང་འབྲེལ་བའི་བརྟན་བཞུགས་ཕུལ་བ་རྣམས་ལ་ཞལ་བཞེས་གནང་ཆ་སློག་སོགས་ལེགས་
པར་སྩལ་ཞིང་། རྒྱལ་ཟླའི་ཚེས་གཅིག་གི་ཉིན་ཧར་གདོང་མི་ཚན་ནས་རྒྱུ་ཡོན་སྦྱར་ཏེ་གཟིམ་
ཆུང་ཉི་འོད་དུ་གསང་སྔགས་རྒྱལ་བ་གྲྭ་ཚང་གི་དགེ་འདུན་རྣམས་སྤྱན་དྲངས་ནས་བཅོམ་ལྡན་
འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་འཆི་མེད་རྔ་སྒྲའི་དཀྱིལ་འཁོར་ཆེན་པོའི་ཆོ་ག་
དང་འབྲེལ་བའི་ཞབས་བརྟན་ཕུལ་བའི་དགོང་ཇའི་ཐོག་རྗེ་བླ་མ་ཉིད་ཀྱང་གདན་དྲངས་ཏེ་
ཞབས་བརྟན་ཕུལ་བ་ལྟར་ཞལ་བཞེས་གནང་ཞིང་དེ་ཉིན་ཧར་གདོང་སྤྱི་ས་ནས་གསོལ་སྟོན་
གཟབས་《གཟབ་》རྒྱུས་དང་། དགེ་འདུན་རྣམས་ལ་མང་ཇ། འགྱེད་ཊམ་རེ་བཅས་དང་།
ཚ་གྲ་བྲེ་རྔ་རེ། ཀྲུམ་ཆེ་བ། བཞེས་སྤྲོ་ལག་སྡོགས་བཅས་ཀྱི་བསྙེན་བཀུར་གཟབས་《གཟབ་》
པར་ཞུས་པ་ལ་མི་ཚན་ཇ་སོགས་ཀྱི་མཇལ་སློག་དང་སྐུ་འགྱེད་གྲྭ་པ་རེར་དངུལ་ཞོ་གསུམ་རེ། སྤྱི་
སོར་སྦྱོར་འཇགས་སུ་སྐུ་བརྙན་བཀའ་གདམས་རག་སྐུ་ལྔ། ཀ་འཕན་ཆ། མཆོད་ཐེབས་སུ་
དངུལ་སྲང་སུམ་ཅུ། གོས་ཡུག །ཁ་བཏགས་བཅས་གནང་། ཚེས་བཅུ་གསུམ་ཉིན་མཚོ་སྔོན་
578



ནས་ཚེ་བརྟན་ལྷོ་ཤོག་ཐུའི་ཁ་ཐོན་བསོད་ནམས་སྒྲོལ་མ་འཁོར་བཅས་ལྷགས་པ་ལ་བསྙེན་བཀུར་
རྣམས་བདག་གིར་མཛད་ཅིང་། དཔོན་མོ་རང་ལ་ཕྱག་དབང་དང་གཡོག་རྣམས་ལ་ཞལ་མཇལ།
ཐོན་ཆས་བཅས་གནང་། གནོད་སྦྱིན་ཤིང་བྱ་ཅན་ནས་རྗེ་བླ་མ་ཉིད་ཕྱི་ལོ་དགུང་ལོ་བདུན་ཅུ་
དོན་གསུམ་དུ་ཕེབས་པའི་དུས་སྐུ་གེགས་ཀྱི་ཚུལ་ཅུང་ཟད་ཀྱང་མེད་པར་ཡུན་རིང་པོར་ཞབས་ཀྱི་
པདྨོ་བརྟན་དགོས་པར་གསོལ་བ་འདེབས་རྟེན་དངུལ་དཀར་གྱི་མཎྜལ། བཀྲ་ཤིས་པའི་ལྷ་རྫས་
སྣ་ལྔ། བཞུགས་གདན་ཁ་གང་མ། རྡོ་རྗེ་རྒྱ་གྲམ། ཞབས་བརྟན་གསོལ་འདེབས་ཚིགས་བཅད་
མ་གནོད་སྦྱིན་ཉིད་ཀྱིས་ལྗགས་རྩོམ་མཛད་པ་འདུས་ཚོགས་སུ་འཛུགས་རྒྱུ་བཅས་ཕུལ་བ་རྣམས་
དགྱེས་པ་ཆེན་པོས་བཞེས་ཤིང་། གནོད་སྦྱིན་ཉིད་ལ་རྡོ་རྗེའི་གཡར་དམ་སྒྲོག་པའི་གསུང་ཤོག་
བཅས་གནང་། འདི་ལོ་ལོ་གསར་ཚེས་གསུམ་དང་བསྟུན་ནས་ལ་མོ་ཆོས་སྐྱོང་ཆེན་པོར་རྗེ་ཉིད་
དགུང་ལོ་དོན་གསུམ་དུ་ཕེབས་སྐབས་སྐུ་གེགས་སེལ་བྱེད་སྐུ་ཆས་རྒྱས་པ་དང་བཅས་ཏེ།
སྭ་སྟི། །སྙིགས་དུས་འགྲོ་བ་ཀུན་གྱི་ངལ་བསོའི་སྟེགས། །རྒྱལ་བ་གཉིས་པ་རྗེ་བཙུན་
ཙོང་ཁ་པའི། །བསྟན་བསྲུང་གཙོར་བསྔགས་ལྷ་ཆེན་ཚངས་པ་ཆེ། །འགྲོ་བ་ཀུན་ལ་བླང་དོར་
གསལ་སྟོན་པ། །བསྟན་དང་དེ་འཛིན་དུས་ཀུན་སྐྱོང་བ་དང་། །གནོད་བྱེད་དགྲ་བགེགས་ཕྱེ་
མར་འཐག་པ་ལ། །ནམ་ཡང་གཡེལ་མེད་འཕྲིན་ལས་བསྒྲུབ་མཛད་པའི། །རྣམ་ཀུན་བསྟན་
པའི་མེལ་ཚེ་བླ་ན་མེད། །ཁྱོད་ནི་སྲིད་གསུམ་ཀུན་ལ་དབང་བསྒྱུར་ཞིང་། །དྲེགས་པའི་ལྷ་སྲིན་
མཐའ་དག་བྲན་དུ་འཁོལ། །འཕྲིན་ལས་རྣམ་བཞིས་བསྟན་འཛིན་བུ་བཞིན་དུ། །སྐྱོང་མཛད་
ཆོས་སྐྱོང་ཆེན་པོ་རྒྱལ་གྱུར་ཅིག །ཅེས་པ་འདི་ནི་ཤིང་མོ་ཡོས་ལོ་གསར་ཚེས་ཐོག་ལ་མོ་ཆོས་སྐྱོང་
ཆེན་པོར་སྔར་བཅོལ་ལེགས་པའི་གཏང་རག་དང་ད་འཆོལ་ལེགས་པའི་གསོལ་འདེབས་ཞུ་བའི་
སྐུ་ཆས་ཆ་འགྲིག་མཆོད་ཐེབས་བཅས་འབུལ་ཐོའི་མགོ་བརྗོད་དུ་བཀོད་པའོ། ཞེས་པ་དང་
བཅས་པ། ལྷ་ས་སྨོན་ལམ་དུས་ཆེན་དང་བསྟུན་དགེ་འདུན་གྱི་སྡེ་ཆེན་པོར་བསྙེན་བཀུར་དང་
ཇོ་ཤཱཀྱ་《ཤཱཀ་》རྣམ་གཉིས་ལ་སྟོང་མཆོད། དབུས་ནང་གི་དགོན་སྡེ་མང་པོར་ཞབས་བརྟན་
མང་སྐོལ་བསྒྲུབ་པ་བཅས་ཀྱི་ཕྱིར་ཟླ་བ་འདིའི་ཚེས་བཅོ་ལྔའི་ཉིན་སྐུ་ཚབ་ཟུང་འབྲེལ་རྫོང་སྟ་
གནང་། ཤ་ར་ཐཱ་ལ་ནས་གཙང་པ་ཞབས་དྲུང་སྐུ་སྐྱེ་འཁོར་བཅས་ཕྱག་དབང་དོན་གཉེར་གྱིས་
བྱོན་པར་ངོ་བོར་མཇལ་ཕྱག་དང་འཁོར་རྣམས་ལ་སྟོན་མོ་གནང་སྦྱིན་ཐོན་ཆས་སོགས་གཟབས་
《གཟབ་》རྒྱས་སྩལ། ཉེར་གཉིས་ཀྱི་ཉིན་ནས་དུས་གཏོར་ཆེན་མོ་སྔར་བཞིན་ཚུགས་པའི་
579



མཆོད་གཏོར་གཟབས་《གཟབ་》རྒྱུས། ཆོས་བསྲུང་དམ་ཅན་རྒྱ་མཚོར་སྙན་དར་འཕྲིན་འཚོལ་
ཐུགས་སྨོན་གྱིས་བརྒྱན་པ། རྒྱུད་པ་གྲྭ་ཚང་དུ་གཏོར་སྒྲུབ་ཆེན་མོའི་སྤྱན་དམིགས་དང་ངོ་མཚར་
བཀོད་པར་བསྐང་གསོ་བ་རྣམས་ལ་བསྙེན་བཀུར་སྔར་བཞིན་བཅས་གནང་ཞིང་། དུས་གཏོར་
ཆེན་མོ་ཡང་ཤིན་ཏུ་ཐུགས་གྲ་འགྲིག་པར་གྱུར། ལོ་འདི་ནང་དུ་དཀོན་མཆོག་ལ་མཆོད་པ་
སོགས་ཇི་ལྟར་མཛད་པ་རྣམས་སྔར་ཡང་ཅུང་ཟད་སྨོས་པ་ལྟར་དང་། ཟླ་བ་གཉིས་པ་ནས་
བཟུངས་ཏེ་བཅུ་གཉིས་པའི་བར་དུ་ངོར་ཆོས་སྡེ། ཐུབ་བསྟན་ཡངས་ཅན། གཡང་ཆོས་སྡེ།
ཁྲོ་བུ་དབེན་ས་ཆོས་ཀྱི་ཕོ་བྲང་། རི་བོ་དགེ་འཕེལ། ཆོས་འཁོར་དབུས་སྡིངས། དགའ་ལྡན་
ཆོས་འཁོར། རྒོད་ཚང་། བྱང་ཆེན། སེར་འབྲས་དགེ་གསུམ། ལ་མོ་བྱང་ཆུབ་ལྕོག ཚེར་
གསེབ། དགའ་ལྡན་རབ་རྒྱས། གངས་ཅན་ཆོས་འཕེལ། ཞྭ་ལུ་རི་མཐིལ། མཚན་སྒྲོག །
གསེར་མདོག་ཅན། རོང་བྱམས་ཆེན། མདངས་ཆེན། གནས་ཆོས་སྡེ། ལྷ་རྩེ་ཆོས་སྡེ། ཕུན་
ཚོགས་གླིང་ལ་སོགས་པ་རྫོང་སྒོ་གསུམ་གྱི་དགོན་སྡེ། རི་ཁྲོད་ཁག་སོགས་སོ་སོར་རང་རང་གི་
ཕྱག་སྲོལ་དང་བསྟུན་པའི་ཆོས་བསྲུང་གི་བསྐང་བ་འཕྲིན་འཚོལ་དང་བཅས་པ་མཇུག་ཏུ་དྲུག་ཅུ་
པའི་གཏོར་བཟློག་ཅན། གདུགས་དཀར། གཟུངས་བསྡུས། ལྕམ་སྲིང་དང་དཔལ་མགོན་
ཞལ་བཞི་པའི་སྒེར་བསྐང་། ལྷ་ཆེན་ཚངས་པ་ཆེན་པོའི་ཟབ་གསོལ། སྒྲོལ་ཤེར། ཚེ་གཟུངས།
གཟུངས་འབུམ། ཚེ་ཆོག །བཀའ་འགྱུར་གསུང་སྒྲོག །གསེར་འོད་གསུང་སྒྲོག་སོགས་རིམ་པ་
བཞིན་ཟླ་རེ་ནས་གསུམ་ཙམ་གྱི་བར་བསྟུད་མར་མཛད་པ་རྣམས་ལ་གསེར་དངུལ།, གོས་དར།
འབྲུ། རྟ་ལ་སོགས་པའི་ཡོན་དང་། ཉིན་རེ་བཞིན་ཇ་ཐུག་དྲུག་བདུན་ལ་ཉུང་མཐར་བརྟེན་པ་
བཅས་སྩལ་བའི་ཡོན་རྣམས་ཀྱི་གོང་ཐང་ཕྱོགས་གཅིག་དངུལ་ཐོག་ཏུ་ཕབ་པར་སྲང་ཆིག་ཁྲི་ཉིས་
སྟོང་བརྒྱ་དང་བརྒྱད་ཅུ་སྐོར་གྱིས་ཚིམ་པར་མཛད། དེ་རྣམས་དང་བསྟུན་ནས་དཀོན་མཆོག་སྤྱི་
དང་སྐབས་སུ་གང་བབ་ཀྱི་མཆོད་ཡུལ་རྣམས་ལ་མཆོད་པ་དང་། མཆོད་གཏོར། དམ་རྫས།
སྤྱན་གཟིགས་སོགས་ཕུལ་དུ་ཕྱིན་པ་མཛད་ཅིང་། ཆོས་གྲྭ་ཆེན་པོ་འདི་ཁར་ཡང་ཚོ་བསྡུས་ཁག་
ནས་གསུང་སྒྲོག་དང་གདུགས་ཤེར་བཟློག་བཅས། ཚེ་གཟུངས་སོགས་གྲངས་གསོག་དང་རྒྱུད་
གྲྭ་ནས་བསྐང་གསོ།, གཏོར་བཟློག །ལས་བཞིའི་སྦྱིན་སྲེག་རྒྱ་ཆེར་མཛད་པ་སོ་སོའི་སྐུ་ཡོན་
རྣམས་རིན་ཐང་གཅིག་ཕབ་དངུལ་སྲང་སུམ་སྟོང་དང་བདུན་ཅུ་དོན་གཉིས་སྐོར་གནང་ཞིང་།
མཆོད་གཏོར་དམ་རྫས་སྤྱན་གཟིགས་སོགས་ཀྱང་རྒྱ་ཆེར་སྤྲོ་བ་དང་། དེ་ཐམས་ཅད་རྗེ་ཉིད་
580



ནས་སྔགས་དང་ཏིང་ངེ་འཛིན་གྱིས་བྱིན་གྱིས་བརླབས་ཏེ་ཀུན་ཏུ་བཟང་པོའི་མཆོད་སྤྲིན་ལ་
འགྲན་བཟོད་པ་སྤྲོ་བར་མཛད་ལ། གཞན་ཡང་ཇོ་ཤཱཀ་རྣམ་གཉིས། དགའ་ལྡན་གསེར་གདུང་
རིན་པོ་ཆེ། རྭ་སྒྲེང་ཇོ་བོ་འཇམ་དཔལ་རྡོ་རྗེ། ཆོས་འཁོར་རྒྱལ། རྫིང་ཕྱི། བྱམས་གླིང་གི་
བྱམས་པ། དཔལ་འཁོར་ཆོས་སྡེའི་བྱང་ཆུབ་ཆེན་པོ། སྐུ་འབུམ་སོ་སོ། རོང་བྱམས་ཆེན་
བྱམས་པ། དགའ་ལྡན་ཆོས་འཁོར་གླིང་། སྣར་ཐང་ཆོས་སྡེ། དབེན་ས་ཆོས་ཀྱི་ཕོ་བྲང་སོགས་
སུ་བརྒྱ་མཆོད་དང་སྣ་ལྔའི་སྟོང་མཆོད། སྙན་ཤལ་སོགས་མཆོད་སྤྲིན་རྨད་དུ་བྱུང་བ་དང་།
མཆོད་འབུལ་བ་དགེ་སློང་བཞི་སྡེ་རེར་བསྙེན་བཀུར་གཟབ་མོ་བཅས་གནང་། འདི་ལོ་རྒྱུད་གྲྭར་
གཙུག་ཏོར་གསར་སྦྱོར་དང་། འདུས་སྡེར་རིན་པོ་ཆེའི་ཟ་ར་ཚགས་སོགས་སྦྱོར་འཇགས་གནང་
བ་ནི་དུས་སོ་སོར་སྔར་བརྗོད་ཟིན་ལ། དེ་དག་གི་ཁྱད་གཞི་དང་ཁྱད་ཆོས་ཀྱི་རྣམ་གཞག་ཞིབ་པ་
ནི་འདིར་མ་བྲིས་ཤིང་། ཤེས་པར་འདོད་པ་རྣམས་ཀྱིས་དེ་དག་གི་ཕྱག་དེབ་ཏུ་བལྟས་ཀྱང་རུང་།
སྤྱི་བསོད་པ་སོ་སོར་ཡང་སྦྱིན་བསོད་བཟང་པོ་སྔར་བཞིན་སྩལ། གཞན་ཡང་ཤིང་སྟག་ལོ་འདིར་
གྲྭ་ས་ཆེན་པོ་འདི་ཁའི་བློ་གསལ་དོན་གཉེར་བ་གུ་གེ་བ་བློ་བཟང་དགེ་འདུན། རོང་མཚོ་བ་བློ་
བཟང་བསྟན་དར། འབྲོང་རྩེ་བ་བློ་བཟང་ཚུལ་ཁྲིམས། བཞད་པ་ཡེ་ཤེས་མཁས་མཆོག་རྣམས་
ནས་རྣམ་འགྲེལ་ལེའུ་བཞི། སྲད་པ་བློ་བཟང་དཔལ་འབྱོར་གྱིས་རྣམ་བཤད་ཐར་ལམ་གསལ་
བྱེད་རྣམས་ཀྱི་རྒྱུགས་ཕུལ་བ་དང་། འབྲོང་རྩེ་བ་བློ་བཟང་དབང་པོ། བློ་བཟང་ཚུལ་ཁྲིམས་
གཉིས་ཀྱིས་དུས་འཁོར་གྱི་ཆོ་ག །དབེན་དགོན་པ་ཡེ་ཤེས་ཤེས་རབ། ཡེ་ཤེས་མཁས་གྲུབ། བློ་
བཟང་དཔལ་ལྡན་རྣམས་ནས་བདེ་མཆོག་རྩ་རྒྱུད་ཀྱི་རྒྱུགས་ཕུལ་བ་རྣམས་ལ་རང་རང་གི་ཤོག་
བུའི་གྲངས་དང་བསྟན་བཅོས་ཀྱི་ཚིག་གི་ཕུང་པོ་དང་བསྟུན་པའི་གཟེངས་བསྟོད་དང་གནང་
སྦྱིན་མགུ་ངེས་པ་དང་། ཆོས་སྡེ་ཆེན་པོའི་ཉེ་འདབས་སུ་འཁོད་པའི་མུ་ལྟོ་བ་མགོན་དང་བྲལ་བ་
ཆིག་སྟོང་བདུན་ཅུ་སྐོར་ལ་ཇ་ཐུག་རེའི་ཐོག་དངུལ་ཊམ་ཁ་རེའི་གནང་སྦྱིན་དང་། འཇིག་རྟེན་
ཕྱི་མ་རིང་དུ་བཏང་ཞིང་ལག་པ་དམར་བའི་སྐྱེ་བོ་སུམ་བརྒྱ་བརྒལ་བ་ལ་མགྱོགས་འགྲོ། །རས་ཀྱི་
རིགས། དངུལ་ལ་སོགས་པའི་གནང་སྦྱིན་དང་། དེ་དག་གི་ནང་ནས་ཀྱང་ཆེས་བཀྲེས་པ་
འགའ་ཞིག་ལ་འབྲུའི་སྦྱིན་པ་རྒྱ་ཆེར་སྩལ་ཏེ། ཆུ་ལ་རྒྱུ་བའི་སྲོག་ཆགས་མང་པོ་ལ་མི་འཇིགས་
པའི་སྦྱིན་པ་དང་། ཆུ་ཀླུང་ལོ་ཧི་ཏའི་ཉེ་འདབས་སུ་འཁོད་པའི་ཆབས་《 ཆབ་》འབངས་ཉལ་
འགྲོ་ལ་རྒྱུ་བའི་སྲོག་ལ་རྒོལ་བ་རྣམས་ལ་ཡང་སྲོག་བསླུའི་གནང་སྦྱིན་རྒྱ་ཆེར་གནང་། གཞན་
581



ཡང་རྒྱལ་བས་ཆོ་འཕྲུལ་བསྟན་པའི་བཀོད་པ། རྗེ་བཙུན་ཙོང་ཁ་པ་ཆེན་པོའི་རྣམ་ཐར་ཐང་ཀ།
བཅུ་གཅིག་ཞལ་སོགས་ཀྱི་ཐང་ཀ་སྣེ་མང་། མཁས་གྲུབ་ཆོས་ཀྱི་རྒྱལ་པོའི་གཟིགས་སྣང་ཐང་ཀ།
དམ་ཚིག་གསུམ་བཀོད་ཀྱི་དཀྱིལ་ཐང་། རྗེའི་རྣམ་ཐར་བྲིས་ཐང་། ཡང་རྗེའི་རྣམ་ཐར་ཐང་སྐུ་
སོགས་ཐང་སྐུ་སྣ་ཚོགས། གཟིམ་ཆུང་གི་སྐུ་བརྙན་འགའ་རེ་དང་། ཕྱག་ཚ་མང་པོའི་གསེར་
གསོལ་བཅས་རྟེན་བཞེངས་ཀྱི་རིགས་དང་། སྐུའི་ཉེར་དཔྱད། ཅང་ཏེའུ། ཕྱག་ཌར། གླེགས་
ཤིང་སོགས་ཀྱི་ཚོན་རྩི་རྣམས་བྲིས་པ་དབུ་མཛད་པ་དགེ་སློང་འཕྲིན་ལས་ལྷུན་གྲུབ། དར་རྒྱས་
རྒྱལ་མཚན། དྲུང་རམ་པ་ཆོས་འཕེལ། བློ་བཟང་ཚེ་བརྟན་སོགས་མི་གྲངས་བརྒྱད་ཀྱིས་ལེགས་
པར་བསྒྲུབ་པ་དང་། ཤིང་བཟོ་བ་ཕུར་རྒྱལ་དང་བཀྲ་ཤིས་གཉིས་ཀྱིས་གླེགས་ཤིང་། ཅང་ཏེའུ།
ཚངས་པ་ཆེན་པོའི་ཕྱག་མཚན། མཆོད་ཁང་གི་མཆོད་སྟེགས། པར་ཤིང་སོགས་བཟོས་པ།
ཚགས་པ་བག་གྲོ་དང་བསྟན་འཛིན་གཉིས་ཀྱིས་ལ་མོའི་ཕྱག་མཚན་སོགས་མང་བ་དང་། ཟངས་
བརྡུངས་པ་བྲེ་སྲང་གིས་སྐུ་བརྙན་མང་པོའི་པར་སློག །དྲིལ་བུའི་ཚང་མགོ །རིན་ཆེན་བསམ་
གྲུབ་ཀྱིས་ཐང་ཏོག །ཚངས་པའི་ཕྱག་མཚན་གྱི་ཏོག་ལ་སོགས་པ་དང་། ཚེམ་བུ་བ་དབུ་མཛད་
བློ་བཟང་བཀྲ་ཤིས། ཟླ་བོ་བསྟན་པ་དར་རྒྱས་སོགས་མི་ལྔས་སྔགས་གྲྭའི་གཙུག་ཏོར་གྱི་མཇུག
ལྷ་ཁང་གི་མཆོད་རྫས་ཀྱི་དྲ་བ་དྲ་ཕྱེད་སོགས་དང་། ན་《ནེ་》པཱ་ལ་བ་རྣམས་ཀྱིས་ཚེ་དཔག་
མེད་སྟོང་རྩའི་འཕྲོས་ཡོངས་རྫོགས་གྲུབ་པ་བདུན་ཅུ་དོན་དགུ། རྒྱ་ཧོར་གྱི་ཡུལ་གྲུར་འགྲོ་དོན་
ལ་ཕེབས་རྒྱུའི་སྣང་བརྙན་སྣ་ཚོགས་པ་བརྒྱ་དང་ལྔ་བཅུ་སྐོར། ཚེ་དཔག་མེད་ཀྱི་སྐུ་ཆེ་བ་གཉིས་
སོགས་སྤྲ་བཟོ། ལུགས་འཕུལ། གད་བརྡར། གསེར་གསོལ་སོགས་ལ་བརྡུངས་པ་དབུ་མཛད་
ཙི་གུ་ཏི། ་འཕུལ་གྱི་དབུ་མཛད་དྷཱ་ན་ཤྲཱི། ཛེ་པ་ཏི། ཛེ་དྷ་ན།། ཏེ་ལོ་སོགས་བཅོ་ལྔ། ལག་
གཡོག་བཅས་ཀྱིས་ལོ་ཟླ་ཧྲིལ་བོ་དང་། ་ པར་པ་དབུ་མཛད་དགེ་འདུན་གྱིས་གསན་ཡིག - །ལམ་
རིམ་བདེ་ལམ་གྱི་པར་ཡིག་ །མདོ་སྡེ་བསྐལ་བཟང་དང་བརྒྱད་སྟོང་པ་གསེར་མའི་མགོ་མཇུག །
འཕན་སྐོར་གྱི་བཀའ་རྩོམ་རྒྱབ་ཡིག་སོགས་དང་། བྱིངས་པར་བརྐོས་པ་དང་པར་ཡིག་པ་སོགས་
མི་བཅུས་ཇོ་བོའི་རྣམ་ཐར། ཤེ་ཡ། བདེ་ལམ་སོགས་དང་། པར་ཡིག་བསྐལ་བཟང་། བརྒྱད་
སྟོང་པ་གསེར་མ་སོགས་བྲིས་པར་ཟླ་བ་བཅུ་སྐོར། ཆོས་སྒྲོག་པ་དཀའ་ཆེན་མགོན་པོ་ནས་ལོ་
ལྔའི་རིང་བཀའ་འགྱུར་ཚར་གསུམ། ཡུམ་རྒྱས་འབྲིང་བསྡུས་གསུམ་ཚར་གསུམ་རེ་གསུང་སྒྲོག་
མཛད་པར་འཆར་ཅན་རྣམས་ལ་ཕོགས་ཡོན་སོགས་སྔར་རྒྱུན་དང་། གཞན་མ་ཕལ་ཆེར་ལ་སྨར་
582



ཟོང་། འབྲུ་སོགས་ལམ་ཙམ་ཁྱོན་བསྡོམས་གོང་ཕབ་སྲང་ཉིས་སྟོང་བརྒྱ་དང་གོ་དྲུག་སྐོར་སྩལ་
བ་དེ་དག་ནི་ལམ་ཙམ་སྨོས་པ་སྟེ། བྱ་བ་ཡུལ་ལ་ཡོད་པའི་འཕྲིན་ལས་དང་། བྱེད་པ་པོ་ལ་ཡོད་
པའི་འཕྲིན་ལས་ཀྱི་ཡོན་ཏན་ནི་བགྲང་བ་དང་གཞལ་བ་བདག་ལྟ་བུས་ག་ལ་སྤྱོད་དེ། ས་ལ་
་ གནས་པའི་རྒྱལ་བའི་སྲས་པོ་གསང་བའི་བདག་པོ་ལྟ་བུ་རྣམས་ཀྱི་བློ་གྲོས་ཀྱང་འཁྱོག་ལ་འཕྱང་
བར་འགྱུར་བས་སོ། ལྷར་བཅས་འགྲོ་བ་ཀུན་གྱི་གཙུག་གི་རྒྱན། །སྟོབས་བཅུ་མི་འཇིགས་བཞི་
ཡི་མངའ་བདག་ཅན། །རྫུ་འཕྲུལ་རྐང་པ་བཞི་ལ་རབ་གོམས་པ། ། ཁྱོད་ནི་ཉེར་འཚེ་གང་
གིའང་གོས་པ་མིན། །དེ་ལྟ་ན་ཡང་འགྲོ་བའི་དོན་གྱི་སླད། །གང་འདུལ་རྣམ་འགྱུར་ཅིར་ཡང་
སྤྲོ་བའི་ཕྱིར། །རྒ་དང་ན་དང་སྐྱེ་བའི་རྫུ་འཕྲུལ་དག །དྲི་ཟའི་གྲོང་གི་ཟློས་གར་ཇི་བཞིན་
བསྒྱུར། །དེ་ཕྱིར་རྣམ་འགྱུར་འདིས་ཀྱང་སྐྱེ་བོ་རྣམས། །བློ་གྲོས་ལྷོངས་པོར་གྱུར་པའི་སྲད་བུ་
ལ། །སྐྱོ་དང་དད་བརྩོན་རིན་ཆེན་ཕྲེང་བ་རིང་། །བརྒྱུས་པའི་དོ་ ཤལ་མཛེས་པ་རབ་ཏུ་
འཕྱང་། །དེ་སླད་བློ་གྲོས་ལྡན་པའི་སྐྱེ་བོ་རྣམས། །མཛད་པའི་ངང་ཚུལ་འདི་ཡང་འཇིག་རྟེན་
ལ། །ལེགས་བཤད་རབ་ཏུ་སྟེར་བའི་འཕྲུལ་བསྒྱུར་སྦྱིན། །རྒྱ་ཆེར་མཛད་ཅེས་དྭངས་བའི་ཡིད་
མཚོར་སྤེལ། །མི་འཇིག་རྡོ་རྗེའི་རང་བཞིན་རྟག་བརྟན་ཁམས། །ཇི་བཞིན་འགྱུར་མེད་རྡོ་རྗེའི་
སྐུ་བརྙེས་ཀྱང་། །འགྲོ་ལ་རྗེས་བརྩེས་འཁྱུད་པའི་མཛད་པ་འདི། ། སྙིང་རྗེ་ཆེན་པོའི་གཞན་
དབང་གྱུར་པའོ། །གྲོལ་པའི་ངང་ཚུལ་གྱུར་པའང་འགྲོ་རྣམས་ལ། །རྒྱུ་འབྲས་མི་བསླུའི་བདེན་
པ་འདི་འདྲ་ཞེས། །སྟོན་ཕྱིར་སྤྲུལ་པའི་རི་དྭགས་རྣམ་འགྱུར་གྱིས། །མཚན་རྫུས་སེན་མོས་བྱིས་
རྣམས་ཐར་པར་འཁྲིད། །རིང་དུ་སྐྱོང་བའི་ཐུགས་རྗེའི་ཕྱག་རིང་གིས། །ཉམ་ཐག་ཀུན་ལ་
འཁྱུད་པའི་རྗེས་བརྩེའི་ཆར། །ཀུན་ནས་འབེབས་མཁས་ཁྱེད་ཀྱིས་སེམས་ཅན་ལ། །ཕན་པའི་
སྐུ་ཡི་རྣམ་འགྱུར་ཅིར་ཡང་སྩལ། །མཐོང་དང་ཐོས་དང་དྲན་དང་རེག་པའི་ཚོགས། །ལྟ་སྨོས་
རྫི་ཕྱོགས་རེག་པ་ཕོག་པ་ཡི། །མིག་མེད་རྐང་མང་རྐང་དྲུག་ལ་སོགས་ཀྱང་། །སྲིད་པའི་རི་བོ་
སྲུལ་པོར་བྱེད་པའོ། །འདི་ཕྱིར་བདག་གི་བློ་གྲོས་ནི། །འདིར་འབད་ནུས་པ་ཐོབ་པ་གང་། །
རིན་ཆེན་བསོད་ནམས་ཟོང་བཟང་གིས།་ །བསྐལ་པར་བསྒྲུབ་པའི་མཐུ་ནུས་སོ། ཞེས་རྗེ་
བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་
གཉིས་པའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་བཞི་པའོ། །
，
་
583



ལེའུ་ལྔ་པ། དགུང་གྲངས་དོན་གསུམ་གྱི་དུས་སུ་སྐྱེ་འགྲོའི་
དོན་བསྐྱངས་བའི་སྐོར།
༈ དེ་ནས་རྗེ་བླ་མ་རྡོ་རྗེ་འཆང་ཆེན་པོ་ཉིད་དགུང་ལོ་དོན་གསུམ་པ་ཤིང་ཡོས་ལོར་ཕེབས་
པའི་གནམ་ལོའི་དགེ་མཚན་གསར་དུ་བཞད་པའི་རྟེན་འབྲེལ་གྱི་སྒོ་འཕར་བརྒྱ་ཕྲག་འབྱེད་པའི་
ཕྱིར་མ་གཅིག་འདོད་པ་ཁམས་ཀྱི་དབང་མོར་མཆོད་སྤྲིན་སྤྲོ་བོ་དང་། བཞུགས་གྲལ་དང་གཉིས་
ཀྱི་དགྱེས་སྟོན་སོགས་སྔར་བཞིན་དང་། བསྟན་པའི་རྣམ་གཞག་པ་རྣམས་ནས་སྤྱི་སྐྱུར་གྱི་བྱ་བ་
སོགས་ཀྱང་སྔར་རྒྱུན་བཟང་པོ་ལེགས་པར་གྲུབ། ཚེས་གཉིས་ཀྱི་ཉིན་ནས་བཟུང་རྗེ་བླ་མ་ཉིད་
ཀྱི་ཞབས་བརྟན་དུ་དམིགས་ཏེ་སློབ་དཔོན། གྲྭ་ཚང་གི་ལས་ཚན་པ། མི་ཚན། ཞབས་འབྲིང་
པ་དྲག་ཞན་མང་པོ། སྒྲིག་རྒྱུག་པ་འགའ་བཅས་ནས་མང་ཇ་ཟླ་བ་སྦྲེལ་མའི་བར་དུ་ཞུས་ཤིང་།
འདམ་བླ་མ་དཀའ་ཆེན་འཇམ་དབྱངས་ཀྱིས་མང་འགྱེད་བཅས་ཞུས། དགུང་ལྐོག་ཏུ་ཕེབས་
པའི་སྐུའི་རྐྱེན་སེལ་དུ་དམིགས་ཚེས་གསུམ་གྱི་ཉིན་འདུས་སྡེ་ཆེན་པོར་ན་བཟའ་སྤོང་ཐག་དང་།
གྲྭ་པ་རེར་དངུལ་སྲང་རེའི་ཕྱག་འགྱེད་གནང་། ཚེས་ལྔ་ནས་རྒྱལ་བ་ཤཱཀྱའི་རྒྱལ་པོས་མུ་སྟེགས་
ཀྱི་སྟོན་པ་དྲུག་འཕམ་《 ཕམ་》པར་མཛད་པའི་ཆོ་འཕྲུལ་བསྟན་པའི་དུས་ཆེན་གྱི་མཆོད་པ་
ཚུགས་པ་ལ་སྤྱན་དམིགས་ཀྱི་རྒྱས་འདེབས་རྒྱ་ཆེར་མཛད། ཚེས་བདུན་གྱི་ཉིན་མགྲོན་གཉེར་ས་
ཁུད་པས་རྗེ་བླ་མ་ཉིད་ཀྱི་ཞབས་བརྟན་དུ་དམིགས་ནས་འདུས་པ་རྒྱ་མཚོར་མང་འགྱེད་དང་།
དཔལ་ལྡན་བླ་མ་ཉིད་ལ་ཡང་གསོལ་འདེབས་དང་། ་ རྟེན་འབྱུང་གི་འབུལ་བ་རྒྱ་ཆེར་སྤྲོས།
ཚེས་བཅུ་གཅིག་གི་ཉིན་གཟའ་སྐར་འཕྲོད་སྦྱོར་མཆོག་ཏུ་དགེ་བ་ལ་ཆོས་གྲྭ་ཆེན་པོ་འདི་ཁའི་རྗེ་
ཞལ་སྔ་ནས་རྣམ་པ་བཞི། དགེ་སྐོས་ཆེན་མོ་རྣམས་ཀྱིས་དབུས་འདུས་པ་རྒྱ་མཚོའི་ཚོགས་དང་།
ཞབས་འབྲིང་བའི་རིགས། རྫོང་གཞིས་ཆབས་《ཆབ་》འབངས་བཅས་སེར་སྐྱའི་ཚོགས་མཐའ་
དག་ནས་རྒྱུ་ཡོན་སྦྱར་ཏེ་གཟིམ་ཆུང་ཉི་འོད་འཁྱིལ་པར་གསང་སྔགས་རྒྱུད་པ་གྲྭ་ཚང་གི་རིག་
སྔགས་འཆང་བའི་དགེ་འདུན་གྱི་སྡེ་ཆེན་པོ་སྤྱན་དྲངས་ཏེ་མགོན་པོ་ཚེ་དང་ཡེ་ཤེས་དཔག་ཏུ་
མེད་པའི་ཆོ་ག་དང་འབྲེལ་བའི་བརྟན་བཞུགས་རྒྱ་ཆེར་ཕུལ་བ་དགྱེས་བཞིན་བདག་གིར་མཛད་
དེ་རྟེན་འབྲེལ་གྱི་སྒོ་འཕར་བརྒྱ་ཕྲག་ཡངས་པོར་ཕྱེ། དེ་དུས་ཚོགས་ཆེན་དུ་ཡང་མང་ཇ་འབྲས་
ཚ་བཟང་པོ། ཕྱག་འགྱེད་དངུལ་ཞོ་ཕྱེད་དོ་རེ་དང་། སྔགས་གྲྭ་བ་རྣམས་ལ་ཞབས་ཏོག་འགྱེད་
584 །



པའི་དངུལ་ཞོ་གསུམ་རེ། རྣམ་གཞག་བཅས་པའི་བསྙེན་བཀུར་བརྒྱ་ཕྲག་དུ་མ་མཛད། ཚེས་
བཅུ་གསུམ་ཉིན་མ་ཎི་སྐོར་དཔོན་བས་ལྷ་ཁང་རྣམས་སུ་དགེ་བསྐུལ་གྱི་མར་མེའི་རྒྱུ་དུ་མ་དང༌།
དགེ་འདུན་ལ་བཞེས་འབྲས། ཁོང་རང་ལ་རེ་ལྟོས་བཅས་པའི་ཤི་གསོན་གྱི་རིགས་ལ་བསྔོ་རྟེན་
ཕུལ་བར་ལྗགས་བསྔོ་སྐྱབས་འཇུག་ཡང་དག་དང་། དེའི་སང་ཉིན་ཕྱོགས་འདུས་ཀྱི་སྐྱེ་བོ་སྟོང་
ཕྲག་ལ་ཉེ་བ་དང་། ངམ་རིང་ཁུལ་གྱི་ལྷ་སྡེ། མི་སྡེ་སྤྱི་ཚོགས་ཀྱིས་མཎྜལ་བཟང་པོས་དབུས་པའི་
དངོས་འབུལ་བཏེག་པ་བཅས་ལ་ཞལ་མཇལ་དང་། ངམ་རིང་ཆོས་སྡེ་ལ་སོགས་པའི་ལྷ་སྡེའི་
རིགས་ལ་མང་སྐོལ། མི་སེར་རྐང་རེར་འབྲུ་ཁལ་གཉིས་རེ། ལས་བྱེད་འདིར་ཡོང་མི་རྣམས་ལ་
གནང་ཆ་གཟབས་《གཟབ་》རྒྱས་བཅས་ཀྱི་བཀའ་དྲིན་སྩལ། ཉེར་གཅིག་ལ་ཤངས་མདོ་རི་བོ་
དགེ་འཕེལ་བ་རྣམས་ཀྱིས་དངོས་འབྱོར་གྱི་མཆོད་སྤྲིན་སྤྲོས་ཏེ་ཞབས་བརྟན་ཕུལ་བ་ལའང་
དགྱེས་བརྩེའི་ཞལ་མཇལ་དང་སྤྱི་སྒེར་གྱི་སློག་ཆ་བཅས་སྩལ། ལྷ་ལྡན་སྨོན་ལམ་ཆེན་མོར་དགེ་
འདུན་ཆིག་ཁྲི་བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མང་ཇ། འགྱེད་བལ་ཊམ་རེ། བསྔོ་
རྟེན་རྣམ་གཞག་སོགས་དང་། ཇོ་བོ་ཤཱཀྱ་མུ་ནེ་དང་མི་བསྐྱོད་རྡོ་རྗེ་གཉིས་ཀྱི་སྐུ་མདུན་དུ་སྟོང་
མཆོད་རྒྱས་པ། དཔལ་ལྷར་བསྐང་གསོ་བ་གྲྭ་པ་བརྒྱད་ཀྱིས་ཟླ་སྐོར་བསྐང་གསོ་མཛད་རྒྱུའི་
མཆོད་གཏོར། ཞབས་ཏོག་ཡོན་སོགས་གནང་། ཟླ་བ་གཉིས་པའི་ནང་དུ་གཡག་སྡེ་གསོག་
དགོན་བླ་སྤྱི་ནས་བརྟན་བཞུགས་ཕུལ་བ་དང་། ཚེས་བཅོ་ལྔ་ལ་ཐོར་ཁོད་རབ་བརྟན་པའི་ལིའི་
འཚམས་ཞུས་འབུལ་མི་ཨེར་ཁེ་ཐའི་ཇི། བཙན་པོའི་གྲྭ་པ་འགའ་རེ་བཅས་ལ་ཞལ་མཇལ་གྱི་
བཀའ་དྲིན་གནང་། ནག་ཟླའི་ཚེས་བཞི་ལ་དགའ་ལྡན་ཕུན་ཚོགས་གླིང་བླ་གྲྭ་སྤྱི་སོ་ནས་སྤྱན་
འདྲེན། ཁྲུས་གསོལ། མཎྜལ། ཞབས་བརྟན་ཚིགས་བཅད་འདོན་པ་བཅས་ཀྱི་སྒོ་ནས་ཞབས་
པད་བརྟན་པར་གསོལ་བ་བཏབ་ཅིང་། ཞལ་མཇལ་དང་མཇལ་སློག་སོགས་ཀྱིས་ཚིམ་པར་
མཛད། འདི་སྐབས་རྗེ་བླ་མ་མཆོག་གི་སྐུའི་འཕྲོད་བསྟེན་དུ་དམིགས་ནས་ཚེས་དྲུག་ནས་
བཟུངས་ཞག་ལྔའི་རིང་ཚ་རོང་ཆུ་ཚན་ནས་ཆབ་འདྲེན་མཛད་དེ་གཟིམ་ཆུང་ཉི་འོད་འཁྱིལ་པར་
འཕྲོད་བསྟེན་མཛད་པར་སྐུ་གཟུགས་ལ་འཕྲོད་ཉམས་ཆེ་བར་གྱུར། ཚེས་བཅུ་གསུམ་གྱི་ཉིན་
སྣར་ཐང་ཆོས་སྡེ་བའི་འདུས་སྡེ་གཟིམ་ཆུང་ཉི་འོད་འཁྱིལ་དུ་ཚོགས་ཏེ། ཚེ་ཆོག་དང་འབྲེལ་
བའི་ཞབས་བརྟན་ཕུལ་བར་དགྱེས་པ་ཆེན་པོས་ཞལ་བཞེས་དང་། སྤྱི་སོར་སྦྱོར་འཇགས་རྒྱ་སྦུག་
ལེགས་པ། གྲྭ་པ་སྤྱིར་མང་ཇ་དུ་མ་དང་འགྱེད་དངུལ་ཞོ་གསུམ་རེ། ཁ་བཏགས་བཅས་གནང་
585



ཞིང་། དེ་བཞིན་དུ་ལྷ་རྩེ་ཆོས་སྡེ་བ་རྣམས་ནས་ཀྱང་ཚེས་བཅོ་ལྔའི་ཉིན་རྟེན་འབྱུང་གི་སྒོ་འཕར་
ཡངས་པོར་ཕྱེ་བ་ཐམས་ཅད་ལ་ཞལ་བཞེས་དང་བསྙེན་བསྐུར་གཟབས་《གཟབ་》པར་གནང་།
ཉེར་བཞིའི་ཉིན་མངའ་རིས་དཔོན་ཁག་འགའ་དང་ཕྱོགས་འདུས་མང་པོར་ངོ་བོ་རྣམས་ལ་ཕྱག་
དབང་དང་། བྱིངས་ལ་ཞལ་མཇལ། སོ་སོའི་ལན་འདེབས་བཅས་རེ་བ་ཡོངས་སུ་སྨིན་པར་
མཛད། ས་གས་ཉ་བའི་དུས་ཀྱི་ཚེས་གཅིག་གི་ཉིན་དབེན་པའི་རི་སུལ་དུ་ནང་སེམས་རྒྱུད་
འདུལ་བ་ལ་གཞོལ་བའི་དགེ་སློང་རི་ཁྲོད་པ་རྣམས་ནས་བླ་མཆོད་བདེ་སྟོང་དབྱེར་མེད་མ་དང་
འབྲེལ་བའི་ཞབས་བརྟན་ཚོགས་འཁོར་དང་བཅས་པ་ཕུལ་བར་མང་འགྱེད་ཀྱི་བསྙེན་བཀུར་
གཟབ་མོ་དང་དགྱེས་པའི་ཞལ་བཞེས། ཇ་ཚུལ་ཐེབས་སུ་ཇ་འཁོར་དྲུག་བདུན། ལྷ་བྲག་པ།
རྟ་ཕུག་པ། བཀྲ་ཤིས་ཆོས་རྫོང་བ། དོན་གྲུབ་ཆོས་རྫོང་བ་སོགས་རབ་བྱུང་མ་རྣམ་དག་བརྒྱ་
སྐོར་ལ་ཞལ་མཇལ། མང་ཇ་འགྱེད་བཅས་གནང་། གསང་སྔགས་རྒྱུད་པ་གྲྭ་ཚང་བ་རྣམས་
ནས་ཞབས་བརྟན་དང་། བསྟན་པ་སྤྱིའི་རིམ་གྲོར་དམིགས་རྒྱུད་སྡེའི་སྒྲུབ་མཆོད་དང་ཆོས་སྲུང་
རྣམས་ལ་གསོལ་མཆོད་བཅས་ཟླ་སྦྲེལ་གནང་བར་ཡོན་དངུལ་ཞོ་དྲུག་རེ། བསྔོ་རྟེན་རྣམ་གཞག་
བཅས་སྩལ། ཚེས་དྲུག་གི་ཉིན་ཞྭ་ལུ་འདུས་སྤྱིས་ཚེ་དཔག་མེད་ཀྱི་ཆོ་གའི་སྒོ་ནས་ཞབས་བརྟན་
ཕུལ་བ་དང་མཆོད་སྤྲིན་སྤྲོས་པ་རྣམས་ལ་ཞལ་བཞེས་དང་། མང་འགྱེད། བསྔོ་རྟེན་རྣམ་
གཞག་སོགས་ཤིན་ཏུ་རྒྱས་པ་གནང་།: གོང་མ་ཆེན་པོ་ནས་དབུས་གཙང་གི་ལྗོངས་སུ་ཡིག་
མཁན་གཉིས་བོད་སྐད་ཀྱི་སྒྲ་དང་སྙན་ངག་སློབ་པ་དང་། ཡུལ་གྱི་གནས་ཚུལ་ལ་ལྟ་བའི་ཕྱིར་
གནང་བ་མཇལ་ཁར་བཅར་བ་བཞིན་མཇལ་ཕྱག་དང་། ཐུགས་དམ་བཀའ་སྒོ། དངོས་པོའི་
གནང་སྦྱིན་བཅས་སྩལ་ཞིང་། ཚེས་བཅོ་ལྔའི་ཉིན་རྗེ་ཉིད་ཀྱི་ཞབས་བརྟན་དུ་དམིགས་འདུས་པ་
རྒྱ་མཚོར་མང་ཇ་བཟང་པོའི་བསྙེན་བཀུར། ཕྱག་འགྱེད་དངུལ་ཞོ་ཕྱེད་དོ་རེ། ཆོས་གྲྭ་ཆེན་པོ་
འདི་ཉིད་ཀྱིས་མཚོན་པའི་རྟེན་གསུམ་ཁྱད་དུ་འཕགས་པ་བཞུགས་པའི་ལྷ་ཁང་རྣམས་ལ་མཆོད་
པ་བཟང་པོ་དང་སྨོན་ལམ་གྱི་རྒྱས་འདེབས་བཅས་གནང་། དེ་ཉིན་མངའ་རིས་གུང་མངའ་རིས་
ཕྱོགས་སུ་ཕེབས་པ་དང་བསྟུན་རྗེ་བླ་མ་ཉིད་ལ་ཞབས་བརྟན་མཎྜལ། ན་བཟའ་ཆ་ཚང་། སྐུ་
གསུང་ཐུགས་རྟེན། ཞལ་དཀར་སྟེགས་བཅས་སོགས་འབུལ་བ་དང་བཅས་ཏེ་གསོལ་བ་བཏབ་
པ་ལྟར་ཞལ་བཞེས་གནང་ཞིང་། གུང་ངོ་བོར་དཔལ་གསང་བའི་བདག་པོ་འབྱུང་པོ་འདུལ་བྱེད་
ཀྱི་རྗེས་གནང་དང་། དཔོན་གཡོག་རགས་བསྡུས་ལ་ཚེ་དབང་གནང་ཞིང་། གནང་སྦྱིན་གཟབ་
586



མོ་དང་བཅས་ཏེ་ཐོན་ཆས་གནང་། ཚེས་བཅོ་བརྒྱད་ཀྱི་ཉིན་སེར་འབྲས་དགེ་གསུམ་སོགས་སྣེ་
མང་བརྒྱར་ཉེ་བར་ཞལ་མཇལ་དང་བྱིན་རྟེན། ལམ་ཆས་སོགས་ཐུགས་རྗེས་བསྐྱངས། དེ་
སྐབས་གོང་མ་གཡུང་ཊིང་རྒྱལ་པོའི་ལུང་གིས་བོད་ཀྱི་ས་ཆའི་གཡུལ་འཁྲུག་གི་གཞི་རྣམས་ཞོད་
འཇགས་པ་བཅས། སླར་ཡང་དབུས་གཙང་གི་ལྗོངས་སུ་ཕེབས་ཆོག་པ་གནང་བ་བཞིན་རྒྱལ་
དབང་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་བོད་ཡུལ་དུ་མགར་ཐར་ཕྱོགས་ཀྱི་ས་
ནས་ཆིབས་བསྒྱུར་གནང་བའི་གནས་ཚུལ་གསན་མ་ཐག་ཐུགས་དགྱེས་པ་བླ་ན་མ་མཆིས་པ་དང་
བཅས་ཏེ། ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་ཞུ་ཡིག་དང་བཅས་ཕེབས་བསུར་
རྫོང་སྟ་གནང་། ཟླ་བ་ལྔ་པའི་ཚེས་དགུའི་ཉིན་གསང་སྔགས་རྒྱུད་པ་གྲྭ་ཚང་དུ་བཅོམ་ལྡན་
འདས་དཔལ་གསང་བ་འདུས་པའི་སྒྲུབ་མཆོད་སྐབས་མཆོད་རྫས་སུ་འགྲེམས་རྒྱུ་ཀ་འཕན་དང་།
སྨོན་ལམ་ཆེན་མོའི་སྤྱན་འདྲེན་སྐབས་ཀྱི་ཕྱེ་ཕུར་སོགས་རྙིང་སྐྱོན་བྱུང་བར་གསར་བརྗེས་ཀྱི་སྦྱོར་
འཇགས་གནང་ཞིང་། ཞལ་སྲོར་དགེ་འདུན་རྣམས་ལ་ལོ་མའི་མཆོད་ཡོན་བཟང་པོ། ཕྱག་
འགྱེད་བཅས་གནང་། ལོ་འདི་ནང་དུ་གསོས་ཆར་ཤིན་ཏུ་དཀོན་པས་ལོ་ཏོག་རྣམས་ཚ་ཟེར་
བྱེད་པའི་གདུང་བྱེད་ཀྱིས་ལྷག་པར་གདུངས་ཏེ། གྲོང་པའི་སྐྱེ་བོ་རྣམས་ཤིན་ཏུ་ཉམ་ཐག་པར་
གྱུར་པ་ལ་ཐུགས་བརྩེ་བས་ཉེ་བར་དགོངས་ཏེ་རྒྱུད་གྲྭའི་གྲྭ་པ་བསྙེན་སོང་འགའ་ནས་སྐྱིད་སྐྱིད་
ན་ཁར་དམིགས་བརྩེ་མ་ལ་བརྟེན་པའི་ལས་ཚོགས། དུང་མཚོར་འཇིགས་བྱེད་ཀྱི་ལས་ཚོགས་ལ་
བརྟེན་པའི་ཆར་འབེབས། རྒྱུད་གྲྭ་བ་རྣམས་ཀྱིས་སྔགས་པའི་ཆོས་གྲྭར་འཇིགས་བྱེད་སླེའུ་ཆུང་
གདན་འདྲེན་ཞུས་ནས་ཆ་གསུམ་སྔོན་འགྲོའི་སྤྱན་འདྲེན་ཁྲུས་གསོལ། ཚོགས་ཆེན་གྱིས་ལུང་
བསྟན་སྒྲོལ་མ་ཉེ་སྐོར་གྱི་ཆུ་མིག་རྣམས་སུ་སྤྱན་འདྲེན་ཞུས་ནས་ཁྲུས་གསོལ་སོགས་སྣ་མང་དང་།
རྗེ་ཉིད་ནས་ཀྱང་ལྷ་ཁང་གི་རྟེན་གཙོ་འགའ་རེ་སྤྱན་འདྲེན་མཛད་དེ་ཁྲུས་གསོལ་ལ་སོགས་པ་རྒྱ་
ཆེར་མཛད་ཅིང་། མགོན་ཁང་པ་རྣམས་ནས་ལྷ་ཁང་སོ་སོར་ཉིན་རེ་བཞིན་ཁྲུས་གསོལ་བཅས་
མཛད་ཀྱང་སྐྱེ་བོ་རྣམས་བསོད་ནམས་རབ་ཏུ་དམན་པས་ཆར་འབེབས་ཤིན་ཏུ་དཀའ་བར་གྱུར་
པ་ལ་རྗེ་ཉིད་ནས་ཉིན་གཅིག་རྒྱ་རྔའི་དབྱུག་པ་ཕྱག་ཏུ་བཞེས་ནས་ཆུས་གང་བའི་ཏིང་རྣམས་
ལྷག་མ་མ་ལུས་པར་བརྡུངས་ཤིང་། མེ་ཏོག་བུམ་པ་རྣམས་ཀྱང་ཕྱི་རོལ་དུ་དོར། གཟིམ་ཆུང་གི་
ནང་ཐམས་ཅད་ཆུས་ཆལ་ཆིལ་དུ་ཁྱབ་པར་མཛད་ནས། བཞུགས་ཁྲིའི་སྟེང་དུ་ཏིང་ངེ་འཛིན་ལ་
བཞུགས་པར་མཛད་འདུག་པ་ལ། ཞབས་ཕྱི་རྣམས་ནས་མ་དད་པའི་རྣམ་འགྱུར་ཡང་ཞུས་པར་
587



འདི་ལ་དགོས་པ་ཞིག་ཡོད་ཅེས་ཕེབས་ཤིང་དེར་ལྷ་ཀླུ་རྣམས་ལ་དྲག་ཏུ་བཀའ་སྒོ་མཛད་པའི་
རྐྱེན་གྱིས་དོ་ནུབ་ཆར་གྱི་རྒྱུན་མི་བཟད་པ་ཕྱོགས་ཀུན་ཏུ་ཆུས་ཁྱབ་པར་བབས་པས་སྐྱེ་བོ་ཀུན་ལ་
དབུགས་དབྱུང་བ་ཐོབ། ཚུལ་འདི་དང་མཚུངས་པར་རྗེ་བླ་མ་འདི་ཉིད་ནས་གྲུབ་པའི་བརྟུལ་
ཞུགས་དུ་མ་ཞིག་སྤྱད་ཅིང་། དེའང་དགོས་པ་བླ་ན་མ་མཆིས་པ་རེ་རེ་དང་བཅས་པར་ཡོད་ཀྱང་
སྐུ་དྲུང་ན་འཁོད་པ་ལ་ལ་དག མདོ་ལས། དགེ་བསྙེན་འགའ་ཞིག་དང་། གཅེར་བུ་པ་འགའ་
ཞིག་དང་བུ་མོ་འགའ་ཞིག་ནས་དེ་བཞིན་གཤེགས་པ་བ་ལང་ནག་པོའི་སུག་པ་དང་ཐལ་བའི་
ཕུང་པོ་དང༌། ཉ་གདུག་པ་ཅན་གྱི་ཁ་དོག་ལྟ་བུར་མཐོང་བར་གསུངས་པའི་ངང་ཚུལ་དང་ལྡན་
པས། རྫུ་འཕྲུལ་གྱི་ཆ་ཐམས་ཅད་སྐྱོན་དུ་མཐོང་བར་སྣང་སྟེ། འོག་དང་སྐབས་གཞན་དུ་ཁོ་
བོས་བཤད་པར་བྱའོ། །དེ་ལ་དགོས་པ་ཅི་ཞིག་ཡོད་ཅེ་ན། སྐྱེ་བོ་བློ་གྲོས་དང་ལྡན་པ་རེ་རེ་
འབྱུང་སྲིད་ན། ལེགས་པར་རྟོག་དཔྱོད་ལ་ཞུགས་ཏེ། སྐྱེས་བུ་དམ་པ་གཞན་དོན་འབའ་ཞིག་
ལ་གཞོལ་བ་རྣམས་ཀྱི་ཞབས་འབྲིང་བྱེད་པའི་ཚེ་ཁྱད་ཤིན་ཏུ་ཆེ་བར་སྣང་ཞིང་། ཕྱོགས་ལྷུང་གི་
གདོན་གྱིས་ཟིན་པ་རྣམས་ཀྱིས་ནི་དུག་སྦྲུལ་གྱིས་ཙིམ་གྷིའི་དྲི་ཐོས་པ་ལྟ་བུར་གྱུར་པར་སྣང་།
དེ་ནས་སྨོན་ལམ་ཆེན་མོ་ཉིན་གསུམ་གྱི་རིང་དཀོན་མཆོག་ལ་མཆོད་པ་སོགས་སྔར་ལྟར་མཛད།
ཟླ་བ་དྲུག་པའི་ཚེས་གསུམ་ལ་སྲད་ནོར་བུ་ཆོས་འཁོར་བ་གཞིས་བྱེས་གཉིས་ནས་ཞབས་པད་
བསྐལ་པ་རྒྱ་མཚོར་བརྟན་པའི་གསོལ་འདེབས་ཞུས་པར་ཞལ་བཞེས་དང༌། ཚེས་དྲུག་ལ་མཚོ་
སྔོན་དབང་ཕུན་ཚོགས་དབང་རྒྱལ་གཤེགས་པའི་བསྔོ་རྟེན་སྐྱེལ་མི་ཐའི་ཇི་ཤིར་ཁཱ་སོགས་འབྱོར་
པར་ཚེ་ལས་འདས་པ་རྣམས་ཀྱི་དོན་དུ་ལྗགས་བསྔོ་སྐྱབས་འཇུག་ཡང་དག་གནང་ཞིང་། འདུས་
ཚོགས་སུའང་མང་འགྱེད་ཞུས་པ་རྣམས་ཀྱི་དགེ་བའི་རྩ་བ་རྣམས་རྫོགས་པའི་བྱང་ཆུབ་དུ་བསྔོ་
བར་མཛད། དེ་དུས་ཀོང་པོ་ཞོ་ཁ་པ་འགའ་ཞིག་གིས་ཁྲིམས་དང་འགལ་བའི་བྱེད་སྤྱོད་ལ་
བརྟེན་མི་དབང་ནས་ལྟེ་བོ་འགའ་ཞིག་གི་སྲོག་ལ་ཉེས་པའི་ཆད་པ་འབབ་པར་བྱས་པ་ལ། སྲོག་
སྐྱོབ་ཀྱི་བཀའ་ཤོག་གནང་བས་སྐྱེ་བོ་དེ་དག་སྲོག་གི་འཇིགས་པ་ལས་སྐྱོབ་པར་མཛད། ཚེས་
བཅོ་ལྔ་ལ་མདོ་ཁམས་བསྟན་པའི་སྒྲོན་མེ་རྒྱལ་བ་འཕགས་པ་ལྷ་དང་། བཀའ་དྲིན་མཚུངས་
མེད་ངག་དབང་བྱམས་པ་སོགས་ནས། རྗེ་བླ་མ་དམ་པ་ཉིད་ལ་དགུང་ལོ་དོན་གསུམ་དུ་ཕེབས་
པའི་དགུང་སྐེག་གི་སྐུ་གེགས་ཀྱི་ཚུལ་མེད་པ་དང་ཞབས་ཀྱི་པདྨོ་སྲིད་པའི་མཐོར་ཇི་སྲིད་ཀྱི་བར་
དུ་བརྟན་པ་བཅས་ཀྱི་ཆེད་དུ་འབུལ་བ་སྤམ་མི་ཆུང་བའི་སྒོ་ནས་ཞུ་ཡིག་དང་། རྗེ་བླ་མ་ངག་
588



དབང་བྱམས་པ་ནས་འདུས་ཚོགས་སུ་མང་འགྱེད་བཅས་གནང་། དེ་དུས་དུས་གསུམ་རྒྱལ་བ་
ཀུན་གྱི་མངའ་བདག་ཀུན་མཁྱེན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མགར་ཐར་གྱི་
ལྗོངས་ནས་བོད་དུ་ཕེབས་པའི་བཤུལ་ལམ་རི་བོ་ཆེ་ནས་པཎ་ཆེན་ཐམས་ཅད་མཁྱེན་གཟིགས་
ཆེན་པོ་ཉིད་ལ་སྐུའི་འཚམས་འདྲི་ཞུ་བར་གཟིམ་འགག་བཀའ་བཅུ་དགེ་འདུན་རྒྱལ་མཚན་
འབྱོར་པར་དགྱེས་པ་ཆེན་པོས་ཞུ་ཡིག་རྣམས་བཞེས་ཤིང་། བཀའ་ལན་སོགས་ཀྱང་ཞིབ་རྒྱས་སུ་
དབུལ་བ་གནང་། དེ་ནས་རྒྱལ་དབང་ཐམས་ཅད་མཁྱེན་པ་ཆེན་པོ་ཕོ་བྲང་ཆེན་པོར་ཞབས་
སེན་བཀོད་པའི་དུས་སུ་ལེགས་སྐྱེས་འབུལ་བ་དང་སྐུའི་འཚམས་འདྲི་ཞུ་བ་བཅས་ཀྱི་ཆེད་དུ་ཕྱག་
མཛོད་བློ་བཟང་དགེ་འདུན་རྫོང་སྟ་གནང་བའི་མདུན་དུ་མདོ་ཁམས་ཀྱི་སའི་ཆའི་གདུལ་བྱ་
རྣམས་སྨིན་གྲོལ་གྱི་ལམ་ལ་བཀོད་ནས། སླར་ཡང་དབུས་གཙང་གི་ལྗོངས་སུ་ཞབས་སེན་རྣམ་
པར་བཀོད་པའི་རྟེན་འབྲེལ་གྱི་སྒོ་མོ་འབྱེད་པའི་ཕྱིར་ལེགས་འབུལ་གྱི་མཆོད་སྤྲིན་དུ་གོས་བཅད་ ་
ལྡན་གྱི་བླ་བྲེ། སའི་སྙིང་པོ། དངུལ་ལྡོང་། དངུལ་གཞོང་། - དངུལ་ལྡིར། རྟ་རྨིག་མ་བཅོ་ལྔ།
བྱ་མ་བུམ། དངུལ་ཕོར། པད་སྡེར། གསེར་སྒ་ཆ་ཚང་གིས་སྤྲས་པའི་མགྱོགས་འགྲོ་གཉིས་
དང་། རྟ་རྐྱང་ལྔ་བཅས་ཀྱིས་གཙོས་པའི་ཁ་བཏགས། གོས་བཟང་། བྱང་སྨན། འགང་ལིང་།
རྒྱ་བལ་གྱི་ཟམ་སོ། སྟོད་རས་སོགས་ཀྱི་ཚན་གྲངས་བཟང་པོ་ལྔ་བཅུ་ང་ལྔ་དང་། སླར་ཡང་
བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་མི་ཤིགས་རྡོ་རྗེའི་ཁྲི་ལས་གཡོ་བ་མེད་པར་
བརྟན་པར་བཞུགས་སུ་གསོལ་བར་གསོལ་བ་འདེབས་པར་མཛད་པའི་ཆེད་དུ་སྟོན་ཆེན་རྒྱས་པ་
དང་འབྲེལ་བའི་ཐོག་དངུལ་དཀར་ལས་གྲུབ་པའི་ཞིང་ཁམས་རྒྱ་མཚོའི་བཀོད་པ་རིན་ཆེན་སྣ་
བདུན་གྱི་ཐོག་འཇོག་ཅན་ཕྲ་རྒྱན་དུ་མས་ཕྱུག་པ། སྐུ་གསུང་ཐུགས་རྟེན། ན་བཟའ་ཆ་འགྲིག་
ཞལ་དཀར་སྟེགས་བཅས། བཟེད་ཞལ་སྤྱི་བླུག །བཟང་གོས་ཀྱིས་སྐུ་སྙེ། བཞུགས་གདན་ལ་
སོགས་པའི་སྐུའི་ཉེར་སྤྱད་ཆ་ཚང་། གོས་སྔོན་པོ་གསེར་སྐུད་ཀྱི་བྱ་དང་འབྲུག་གི་རི་མོ་ཅན་གྱི་
བླ་བྲེ། གོས་བཟང་བསྒྲིགས་ཀྱི་རྟེན་ཁེབས། གསེར། དངུལ་ལྡོང་། དངུལ་གཞོང་། དངུལ་
ཕོར། རྟ་རྨིག་མ་ལྔ། མགོ་གོས་གསེར་གཞིའི་སོག་སློག །མགོ་སྣམ་གཉིས། གོས་རྒྱུན་གཞིའི་
རྒྱ་གོས་གཉིས། བྱེ་ཕུར་ལྟང་རེ་བཅས་ཀྱིས་ཐོག་དྲངས་པའི་དགུ་ཚན་ལ་ཁ་བཏགས། བཟང་
གོས། བྱང་སྨན། ལིང་འགང་། ཨེ་ལེ་ཙ། རྒྱ་དར། རས་ཆ་སོགས་ཀྱི་ཚན་གྲངས་སོ་ལྔ། དེ་
བསྟུན་མི་དབང་སྲས་བཅས་དང་། སྐུ་མདུན་པ་སོགས་ལའང་ལེགས་སྐྱེས་དང་བརྟན་བཞུགས་
589



བཅས་ཀྱི་སྐལ་བ་གཟབ་རྒྱས་དང་བཅས་ཏེ་བསྐུར་བ་གནང་། དེ་སྐབས་ཕྱག་མཛོད་ནས་ཐུགས་
ཁུར་བཞེས་ནས་ལྷ་སྡེ་རྣམས་ནས་གསེར་ཐམ་ལེགས་འབུལ་ལ་ཆ་བཞག་དང་། མི་སྡེ་རྣམས་ལ་
རིམ་པ་གསུམ་དུ་ཕྱེ་བའི་བསྡུ་ཆ་མཛད་དེ། ལྷ་སྡེ་དང་མི་སྡེ་ཁྱོན་བསྡོམས་ཀྱི་དངུལ་སྲང་སྟོང་
དང་ཉིས་བརྒྱ་སྐོར་འབུལ་བ་གནང་། ཟླ་བ་དྲུག་པའི་ཚེས་བཅོ་ལྔ་ལ་སྦྱོར་བ་དང་སང་ཉིན་
དངོས་གཞི་ལ་སོགས་པའི་བྱ་བ་ཡོངས་སུ་དག་པའི་དབྱར་གནས་དང་། ཟླ་བ་བདུན་པའི་ཚེས་
བདུན་ལ་དགེ་སྐོས་པར་བཅའ་ཡིག་ཞལ་འབྱེད་ཀྱི་གེགས་སེལ་གྱི་བཀའ་བསྐོ་བཅས་མཛད། རྗེ་
ཉིད་རྒྱུན་བར་སྐུ་ཁམས་ཞེན་《ཞན་》ཚུལ་བཞེས་སྟབས་ཞབས་འབྲིང་བ་རྣམས་ནས་གསོལ་བ་
བཏབ་སྟེ་གྲོ་བཞིན་ཟླ་བའི་ཚེས་བཅུ་བདུན་ནས་བཟུངས་ཞག་ལྔའི་རིང་གཟིམ་ཆུང་ཉི་འོད་
འཁྱིལ་བར་བདུད་རྩི་ཆབ་ཚན་གྱིས་འཕྲོད་བསྟེན་གནང་། ཉེར་ལྔ་ལ་ཆོས་ཁྲིམས་གསར་རྙིང་
གིས་མཇལ་ཕྱག་ཞུས་པར་ཞལ་མཇལ་དང་། ཉེར་བརྒྱད་ལ་དགེ་སྐོས་གསར་པར་གེགས་སེལ་གྱི་
ཐུགས་དམ་བཀའ་བསྒོ་གནང་། གནམ་གང་གི་ཉིན་དགེ་འདུན་རྣམས་ནས་དགག་དབྱེ་གློ་བུར་
བའི་བྱ་བ་རྣམས་ལེགས་པར་གྲུབ། ཟླ་བ་བརྒྱད་པའི་ཚེས་དགུ་ལ་ཕྱག་མཛོད་སྐུ་ཞབས་ལྷ་ལྡན་
ནས་ཕྱིར་འཁོར་བའི་མདུན་དུ་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་
ནས་གུས་པ་བླ་ན་མེད་པས་བླ་མ་དང་། རི་མོར་མཛད་པའི་ཞུ་ཡིག ། གསེར་གོས་དར་ཇ་
འཁོར་དྲུག་བརྒྱ་ཕྲག་བཅས་ཀྱི་འབུལ་ནོད་བཅས་སྩལ་འདུག་པ་རྣམས་དགྱེས་བཞིན་བཞེས།
གཞན་ཡང་ཟླ་བ་འདི་ནང་དུ་ཨ་མདོ་བྱེས་བླ་མ། དཔོན་མོ་ཕྱོགས་ལེགས་སོགས་མཚོ་སྔོན་གྱི་མི་
བཟང་བརྒྱ་ཕྲག་གཉིས་ལ་ཉེ་བའི་འཁོར་དང་བཅས་པ། འོར་ཏུ་སུ་ཕྱོགས་སུ་བླ་མར་འགྲོ་མི་
ཆོས་རྗེ་ཐར་པ་བ་དང་། དབང་ཆེན་དབང་གི་མའི་མི་སྣ། ཅོ་ནེ་མཁན་པོའི་བང་ཕྱིན། དབང་
ཚེ་རིང་རབ་བརྟན་གྱི་ཨེམ་ཆི་དང་། ཨ་མདོ་ཁ་ཤས། ཁལ་ཁའི་སྦ་ཐུར་པའི་ལིའི་བསྔོ་ཞུས་
འབུལ་མི། རྡ་ཡན་རྡོ་རའི་དཔོན་པོ་གསར་རྙིང་། ཚོགས་སྐོར་བཟོད་པ། དབང་ཚེ་རིང་རབ་
བརྟན་གྱི་ཤོག་ནས་སོག་པོ་འགའ་ཞིག་དང་། བྱང་གནམ་མཚོ་བ་སོགས་ཞབས་བརྟན་འབུལ་མི་
དང་། མཇལ་ཁ་ཞུ་མི་ཤིན་ཏུ་མང་བའི་ངོ་བོ་རགས་བསྡུས་ལ་ཕྱག་དབང་དང་། བྱིངས་རྣམས་
ལ་ཞལ་མཇལ་བཅས་ཀྱི་རེ་བ་སྐོང་བར་མཛད། གནམ་སྟོང་གི་ཉིན་སྔ་ལོ་འཇམ་དབྱངས་གོང་
མ་ཆེན་པོར་སྐུའི་མཚམས་འདྲི་ཞུ་བར་གཏོང་གནང་གི་སྐུ་གཉེར་ཆེན་མོ་དགེ་སློང་བློ་བཟང་བཀྲ་
ཤིས་ངོ་གཡོག་འཁོར་བཅས་ཕྱིར་འཁོར་གདོང་གོང་མ་ཆེན་པོ་ནས་འཆར་ཅན་གྱི་གསེར་ཡིག་
590



རྟེན་བཅས་ཀྱི་ཐོག རྗེ་བཙུན་བླ་མ་དམ་པ་ཉིད་ལ་ཐུགས་ལྷག་པར་བརྩེ་བས་པཎ་ཆེན་ཨེར་ཏེ་
ནི་ད་ཆ་སྐུ་ན་ཕེབས་ཆེ་བ་དང་བོད་པ་ཡུལ་གྲང་ངད་ཆེ་བས་རྒྱ་སེར་གྱི་སྣམ་བུ་འདི་བཞིན་སྐུ་
ཕྱམ་གྱི་རྒྱུར་ཕུལ་བ་ཡིན་ཞེས་པའི་བཀའ་བཟང་པོ་དང་བཅས་ཏེ། ཨུ་རུ་སུའི་སྣམ་བུ་ཡུག་ཆེན་
ཁ་ཤས་དང་གོང་མ་ཆེན་པོ་འདི་ཉིད་ནས་སྔ་སོར་བདེ་སྐྱིད་རྒྱལ་པོ་ཞུགས་དུས་སུ་འབུལ་གནང་
གི་ཕོད་ཁ་རྣམས་ད་ཆ་རྙིང་སྐྱོན་དུ་གྱུར་ཡོད་འགྲོ་བས་དེའི་ཆེད་དུ་ཡིན་ཞེས་པའི་བཀའ་དང་
བཅས་ཏེ་གོས་བཟང་མངགས་བཏགས་རྒྱུ་བཀོད་ཕུན་སུམ་ཚོགས་པའི་འཆམ་གོས་ཆ་ཚང་།
ཤེལ་རྡོ་ཤས་ཆེ་བའི་སེ་རལ་ཁ་དང་བཅས་པ། ཞྭ་ནག་མཛོད་བཏགས་སྣ་ལྔའི་རྒྱབ་དར། བནྟ།
ཕུར་བུ་སོགས་བཟོ་བཀོད་ཁྱད་མཚར་དང་བཅས་པ་ཆ་འགྲིག་ཆ་ཉི་ཤུ་རྩ་བཞི། ཆོས་རྒྱལ། ལྷ་
མོ། གནོད་སྦྱིན་གྱི་ཚོགས། ཤ་གཡག །གདོང་གཉན་གཉིས་སོགས་ཀྱི་ཞལ་འབག །པོད་ཁ་
གོང་མཚུངས་དང་བཅས་པ། འཁོར་ཨ་ཙམྨོ། ཀེང་རུས་རྣམས་ཀྱི་འབག་ཆས་གོས་ཁྱད་མཚར་
དང་བཅས་པ། སྨོན་ལམ་ཆེན་མོ་བའི་གོས་སྐུ་གདན་འདྲེན་གྱི་སྐབས་སྤྲོས་པར་བྱ་བ་སངྒེ།
གླང་ཆེན། གཡག་རྒོད་རྣམས་ཀྱི་གཟུགས་གསོབ་བཅས་ཀྱི་གནང་སྐྱེས་རྨད་དུ་བྱུང་བ་དང་།
མཁན་པོ་དགེ་སློང་རྒྱ་ནག་ཏུ་ཡོད་དུས་གོང་མ་ཆེན་པོའི་བཀའ་ལ་པཎ་ཆེན་ཨེར་ཏི་ནིའི་ཕྱག་ཏུ་
ཉེ་བར་མཁོ་བ་ཇི་འདྲ་ཡོད་ཕེབས་པར། མི་སྣ་སྐུ་གཉེར་ཆེན་པོ་ནས་རིག་སྔགས་འཆང་བའི་
འདུས་སྡེ་དང་ལྷན་ཅིག་བདག་འཇུག་སོགས་བཞེས་པའི་ཚེ་ཉེ་བར་མཁོ་བའི་རིགས་ལྔ། དར་
དཔྱངས་དང་བཅས་པ་ཞིག་གནང་དགོས་ཞུས་དོན་ལྟར། གོས་ཆེན་ཐོག་རིན་ཆེན་འབྱུང་ལྡན་
གཙོར་གྱུར་གྱི་རིགས་ལྔ་ཚེམ་གྲུབ་མ་དར་དཔྱངས་དང་བཅས་པ། ཆོ་འཕྲུལ་སྨོན་ལམ་སྐབས་ཀྱི་
མཆོད་རྫས་གཞི་གོས་ཆེན་དཀར་པོ་ལ་ཚོན་སྣ་ལྔའི་མཆོད་རྫས་ཀྱི་རི་མོ་བཀྲ་བའི་མངགས་
བཏགས་ཡུག་རིང་། གོས་སེར་པོ་ལ་གསེར་སྐུད་ཀྱི་འབྲུག་སྡེར་ལྔ་གདོང་ཞལ་ཅན་ཚོན་སྐུད་སྣ་
ལྔའི་སྤྲིན་རིས་སོགས་བཀྲ་བའི་གཟིམ་ཁེབས་བཅས་དང་། མཛོད་གོས་ཡུག་ཆེན་ཚོས་ཁ་སྣ་
ཚོགས་ཡུག་ལྔ་བཅུ་བཅས་གཟིགས་པ་བླ་ན་མེད་པས་གནང་བ་རྣམས་སྲི་ཞུ་དང་བཅས་བཞེས་
ཤིང་། གཞན་ཡང་དབང་དང་བློན་པོ། མི་དྲག་སོ་སོ་ནས་འབུལ་བསྐུར་རིགས་ཕུལ་བ་རྣམས་
ཀྱང་བཞེས་ནས་བསྔོ་བ་སྨོན་ལམ་གྱི་རྒྱས་འདེབས་གནང་། ཟླ་བ་དགུ་པའི་ཚེས་གཅིག་གི་ཉིན་
མི་སྣ་དགེ་སློང་བློ་བཟང་བཀྲ་ཤིས་རང་ནས་རིན་ཆེན་མཎྜལ་གྱིས་གཙོས་པའི་དངོས་འབུལ་
དང་། དགེ་འདུན་ལ་བསྙེན་བཀུར་བཅས་ཀྱི་སྒོ་ནས་བརྟན་བཞུགས་ཕུལ་བ་དང་། རྒྱལ་ཆེན་
591



རྩེ་པ་མཁན་པོ་ནོ་མིན་ཧན་གྱི་འབུལ་བསྐུར་བརྟན་བཞུགས་དགེ་འདུན་གྱི་བསྙེན་བཀུར་སོགས་
ཕུལ་བ་རྣམས་ཐུགས་རྗེས་རྗེས་སུ་སྐྱོང་བ་དང་། ངོ་བོ་རྣམས་ལ་ཕྱག་དབང་དང་། གཡོག་
རྣམས་ལ་ཞལ་མཇལ་བཅས་གནང་། དེ་ནས་རིམ་པ་བཞིན་འོར་ཏུ་སུ་ད་ལས་པའི་ལིའི་བླ་མ་
རྒྱལ་ཆེན་རྩེ་པ་ད་ལས་ཆོས་རྗེའི་ཟླ་བོ་ཆོས་འཕེལ། ཁལ་ཁ་ནས་ནོར་བུ་དགའ་ལྡན་པ་དཀའ་
ཆེན་བློ་བཟང་སྐལ་བཟང་། རྟ་ནག་པ་ཆོས་རྗེ་ངག་དབང་ཆོས་འཕེལ། འདར་པ་ཆོས་རྗེ་
བསམ་གཏན་སོགས་སོ་སོའི་ཞབས་བརྟན་འབུལ་བསྐུར་རྣམས་དང་། དཔོན་པོ་སོ་སོའི་འབུལ་
བསྐུར། སྦི་ལིག་ཐུ་ནོ་མོན་ཁང་ཞི་བར་གཤེགས་པའི་བསྔོ་ཞུས་དང་། དེའི་སྐུ་ཚ་ལྷ་བཙུན་བློ་
བཟང་མཆོག་གྲུབ་ནས་ཞབས་བརྟན། འདར་བ་ཐུབ་བསྟན་ཡར་འཕེལ་བཅས་ནས་བརྟན་
བཞུགས་ཕུལ་བ་སོ་སོ་བདག་གིར་མཛད། མི་ངོ་རྣམས་ལ་ཕྱག་དབང་དང་གཡོག་བྱིངས་ལ་ཞལ་
མཇལ་བཅས་གནང་། ཉེར་གཉིས་ཀྱི་ཉིན་ལྷ་བབས་དུས་ཆེན་དང་བསྟུན་འཆི་མེད་ལྷ་ཁང་གི་
རྟེན་གཙོའི་གཡས་གཡོན་ཕྱོགས་སུ་རྟེན་གཙོར་རྒྱལ་བ་ཚེ་དཔག་མེད་ཀྱི་སྣང་བརྙན་བཀྲ་ཤིས་ལི་
མ་བཟོ་བཀོད་རྨད་དུ་བྱུང་བ་པདྨའི་གདན་དང་བཅས་པའི་དཔངས་ལ་ཁྲུ་གང་སོར་གསུམ་ཡོད་
པ་དབུ་རྒྱན་སོགས་བཟང་གཡུའི་ཁྲ་《ཕྲ་》ལྡན་ཁྲི་དྲུག་འདེགས་ཅན་རིན་པོ་ཆེ་སྣ་ཚོགས་ཀྱི་ཟ་
ར་ཚག་གིས་སྤྲས་པ། ན་བཟའ་བཟང་གོས་བརྩེགས་པ་ཅན་གཉིས་དང་། དཔལ་མགོན་ཀླུ་
སྒྲུབ་ཀྱི་ཐུགས་དམ་རྟེན་ལ་འདྲ་ལྷས་ཀྱི་གྲས་སུམ་ཅུ་བཅས་གསར་བཟོས་ཀྱིས་བཞུགས་སུ་གསོལ་
བར་རྗེ་བླ་མ་ཉིད་ནས་རབ་གནས་དང་མཆོད་པ་ཕུལ་དུ་ཕྱིན་པ་གནང་། དེ་སྐབས་གོང་མ་ཆེན་
པོ་ནས་བསྟན་འགྲོའི་དཔལ་མགོན་དམ་པ་ལྕང་སྐྱ་རིན་པོ་ཆེ་བོད་དབུས་གཙང་གི་ལྗོངས་སུ་
ཐུགས་རྫོགས་བཞེས་པ་སོགས་ཀྱི་ཆེད་དུ་ཕེབས་ཆོག་པའི་བཀའ་གནང་བ་ལྟར་དབུས་གཙང་དུ་
ཕེབས་ཤིང་། ཁྱད་པར་དུ་རྗེ་བླ་མ་ཉིད་ཀྱི་ཞལ་མཇལ་བ་དང་། སོ་སོ་ཐར་པའི་སྡོམ་པའི་
བདུད་རྩི་སོགས་ཀྱི་སྐལ་པ་བཞེས་པའི་ཆེད་དུ་ཕེབས་པ་ལྟར། རྒྱལ་རྩེ་རྫོང་དུ་འཚམས་འདྲི་ཞུ་
བ་དང་གསོལ་ཆས་འབུལ་བ་བཅས་སུ་ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་ངོ་གཡོག་
རྫོང་སྟ་གནང་ཞིང་། ཟླ་བ་བཅུ་པའི་ཚེས་བརྒྱད་ཀྱི་ཉིན་འདི་ཁར་ཕེབས་སྐབས་གྲྭ་ཚང་ཁག་གི་
རྗེ་ཞལ་སྔ་ནས་རྣམ་པ་བཞི། བླ་བྲང་ནས་དྲུང་འཁོར་བཅུ་སྐོར། གྲྭ་ཚང་གི་ལས་ཚན་པ། མི་
ཚན་རྒན་པོ། སྐུ་སྐྱེ་རྗེ་དྲུང་བཅས་ཀྱིས་ཆིབས་བསུ་དང་། བདེ་ལེགས་དགའ་ཚལ་དུ་ཐབ་བསུ།
དར་འཕྱར་དུང་འབུད་བཅས་ཀྱི་ཟོས་སྒོ་བླ་ན་མེད་པ་གནང་། སང་ཉིན་ལྕང་སྐྱ་སྤྲུལ་བའི་སྐུ་
592



རིན་པོ་ཆེ་སྟོན་འཁོར་གོང་མ་ཆེན་པོ་ནས་ཕྱག་ཕྱིར་བཀས་མངགས་པའི་བློན་པོ་ཆི་ཏཱ་ཤིན། རྨ་ ：
ཨོཾ་《 ཨམ་》བན། སྦི་ཆའི་ཆི་སོགས་ཁྱོན་བསྡོམས་སུམ་བརྒྱ་བརྒལ་བར་གཟིམ་ཆུང་ཉི་འོད་་ ་
འཁྱིལ་པར་ཕྱག་དབང་དང་ཇ་གྲལ་བཀའ་འདྲི་སོགས་གནང་ཞིང་། གསོལ་སྟོན་གྱི་བསྙེན་ ་
བཀུར་བླ་ན་མ་མཆིས་པ་གནང་
། ཚེས་བཅུ་གསུམ་གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་
གསུམ་ལ་དགེ་བསྙེན་གྱི་སྡོམ་པ་ནས་བཟུངས་ཏེ་དགེ་ཚུལ་གྱི་བར་གྱི་སྡོམ་པའི་བདུད་རྩིས་ཐུགས་
རྒྱུད་ཡོངས་སུ་གང་བའི་བཀའ་དྲིན་མཛད་ཅིང་། སྙིགས་དུས་བསྟན་འགྲོའི་དཔལ་མགོན་བླ་ན་
མེད་པར་དགོངས་ནས། མཚན་ཡེ་ཤེས་བསྟན་པའི་སྒྲོན་མེ་ཞེས་གསོལ་བར་མཛད། ཚེས་བཅོ་
ལྔའི་ཉིན་རྗེ་བླ་མ་མཆོག་རྗེ་བཙུན་ལྕང་སྐྱ་རིན་པོ་ཆེས་འདུས་པ་རྒྱ་མཚོའི་དབུས་སུ་གདན་
འདྲེན་ཞུས་པར་དེ་དུས་རྗེ་བླ་མ་ཉིད་སྤྱིར་སྐུ་ན་ཕེབས་ཆེ་བ་དང་ཁྱད་པར་སྐུ་གཟུགས་ཀྱང་ཅུང་
ཟད་གཅོང་པའི་ཚུལ་དུ་ཡོད་ཀྱང་ལྕང་སྐྱ་རིན་པོ་ཆེ་བསྟན་འགྲོའི་དཔལ་མགོན་གཞན་དང་མི་
འདྲ་བ་ཡིན་སྟབས་ཞབས་ཀྱི་པདྨོ་འདུས་པ་རྒྱ་མཚོའི་དབུས་སུ་རྣམ་པར་བཀོད། དེ་དུས་རྗེ་ ་
བཙུན་ལྕང་སྐྱ་རིན་པོ་ཆེས་རིན་ཆེན་མཎྜལ་བཟང་པོ་ཕྱག་ཏུ་བཞེས་ནས་སྤྱིར་རྒྱལ་བའི་བསྟན་པ་
དང་། ཁྱད་པར་དུ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་རིན་པོ་ཆེའི་དཔལ་དུ་ཞབས་
ཀྱི་པདྨོ་བསྐལ་པ་བྱེ་མ་སྙེད་ཀྱི་གྲངས་དང་མཉམ་པར་བཞུགས་ནས་ཆོས་ཀྱི་འཁོར་ལོ་རྒྱུན་ཆོད་
མེད་པར་བསྐོར་བར་གསོལ་བ་བཏབ་པ་ལྟར། རྗེ་བླ་མ་རྡོ་རྗེ་འཆང་ཆེན་པོ་ཉིད་ནས་ཀྱང་
དགྱེས་བཞིན་ཞལ་བཞེས་མཛད། དེ་དུས་ལྕང་སྐྱ་རིན་པོ་ཆེ་ཉིད་ནས་གསེར་གྱི་མཎྜལ།་ སྐུ་
གསུང་ཐུགས་རྟེན། གསེར་དངུལ་བསྡོམས་པའི་སྲང་ཆིག་སྟོང་། སྐུའི་ཉེར་དཔྱད་ཆ་ཚང་།
གུ་གུ་ཤའི་གཏོར་རྒྱུན་སོགས་ཤེལ་དཔྱད་ངོ་མཚར་ཅན་སྣེ་མང་། གོས་དར་བཅས་དངོས་འབུལ་
བསམ་གྱིས་མི་ཁྱབ་པ་དང་། དགེ་འདུན་ལའང་འགྱེད་སྣ་དངུལ་སྲང་གསུམ་གྱི་རྩིས།. ་མང་ཇ་
བཟང་པོ་དང་བཅས་པ། ་ ཡབ་དང་ཕྱག་མཛོད་ཇ་སག་བླ་མ་དཀའ་བཅུ་ཤེས་རབ་དར་རྒྱས།
གོང་མ་ཆེན་པོའི་སྐུ་ཚབ་སོ་སོ་བཅས་ནས་བསྙེར་བཀུར་བླ་ན་མེད་པ་གནང་། ཚེས་བཅུ་བདུན་
གྱི་ཉིན་རྗེ་ལྕང་སྐྱ་རིན་པོ་ཆེ་དཔོན་སློབ་གསུམ་ལ། རྗེ་བླ་མ་རྒྱལ་བ་ཀུན་གྱིས་བདག་ཉིད་ཁམས་
གསུམ་འགྲོ་བའི་བླ་མ་པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས་མཁན་པོ་མཛད་དེ་བཅུ་
ཚོགས་ཀྱི་དབུས་སུ་བསྙེན་པར་རྫོགས་པ་དགེ་སློང་གི་དངོས་པོ་ཡང་དག་པ་སྩལ་ཞིང་། དེའི་
གནང་ཉིན་དགེ་སྐོས་ལས་ཐོག་པ་བ་ཤེ་བ་དཀའ་ཆེན་བློ་བཟང་ཚེ་བརྟན། འཚོ་བྱེད་དགེ་སློང་
593



དགེ་འདུན་དོན་གྲུབ། ལྕང་སྐྱ་རིན་པོ་ཆེའི་ཞབས་ཕྱི་སུམ་ཅུ་བཅས་ལ་བསྙེན་རྫོགས་ཀྱི་སྡོམ་པ་
དང་། ཉེར་གཅིག་གི་ཉིན་རྗེ་བཙུན་ལྕང་སྐྱ་རིན་པོ་ཆེར་གནོད་སྦྱིན་ཆེན་པོ་དྲེགས་པ་ལྕམ་སྲིང་
གི་རྗེས་སུ་གནང་བ་སྩལ་ཞིང་། དེ་ནས་བཟུངས་ཏེ་གནོད་སྦྱིན་ལྕམ་དྲལ་འཁོར་དང་བཅས་པ་
རྗེ་ལྕང་སྐྱ་ཁོ་ཐོག་ཐུ་ལ་ལུས་དང་གྲིབ་མ་བཞིན་འགྲོགས་པ་གདའ། ཉེར་གསུམ་ལ་རྗེ་བཙུན་
ལྕང་སྐྱ་རིན་པོ་ཆེའི་ཞབས་ཕྱི་སོགས་སུམ་ཅུ་ལ་དགེ་སློང་གི་སྡོམ་པ་སྩལ། དེའི་སང་ཉིན་ཅོ་ནེ་
བླ་མ་ཞིག་དང་།: ་ ཞེ་ཧོར་གྱི་གྲྭ་པ་ཞིག་བཅས་ནས་གཟིམ་ཆུང་ཞབས་བརྟན་ཕུལ། ཉེར་ལྔའི་
ཉིན་དགའ་ལྡན་ལྔ་མཆོད་ཀྱི་གླིང་མེ་ཡང་ཤིན་ཏུ་བཞེས་པར་གྱུར། ཉེར་དྲུག་གི་ཉིན་རྟ་དཔོན་
སྡིངས་ཆེན་པས་གཟིམ་ཆུང་ཞབས་བརྟན། མཎྜལ། འབུལ་བ་དང་བཅས་གཟབ་རྒྱས་མཛད།
དེ་ཉིན་ལྕང་སྐྱ་སྤྲུལ་པའི་སྐུ་རིན་པོ་ཆེ་གློ་བུར་དུ་ཕེབས་ནས། རྗེ་བླ་མ་རྡོ་རྗེ་འཆང་ཆེན་པོར་
གསང་བའི་སློབ་སྟོན་འགའ་ཞིག་ཞུ་རྒྱུ་ཡོད་པས་ཕྱག་ཕྱི་རྣམས་ཕྱིར་ཟུར་ཙམ་དགོས་ཚུལ་མཛད་
པ་ལྟར། ནང་སྐོར་གྱི་ཕྱག་ཕྱི་རྣམས་ཕྱིར་ཟུར་ནས་རྗེ་ལྕང་སྐྱ་རིན་པོ་ཆེ་ནས་རྗེ་བླ་མ་འདི་ཉིད་
ལ་ནང་སྦྱར་གྱི་སློབ་སྟོན་འགའ་ཞིག་ཞུ་བ་མཛད་པར་ལུང་བསྟན་གསལ་པོར་ཕེབས། དེ་ཉིན་
གོང་མ་ཆེན་པོ་གཡུང་ཊིང་གནམ་དུ་གཤེགས་པའི་རྒྱུ་མཚན་གསལ་འཕྲུལ་དགོངས་པ་ཡོངས་སུ་
རྫོགས་པའི་སྤྱན་དམིགས་དང་མཆོག་གསུམ་ལ་བསྙེན་བསྐུར་བཅས་གནང་ཞིང་། དེར་ལྕང་སྐྱ་
སྤྲུལ་པའི་སྐུ་རིན་པོ་ཆེ་བསྟན་འགྲོའི་དཔལ་མགོན་དམ་པ་ཡིན་སྟབས་ཅི་བཞེད་ཀྱི་བཀའ་ཆོས་
ཐམས་ཅད་འབུལ་བཞེད་ཡོད་ཀྱང་གཡུང་ཊིང་གནམ་དུ་གཤེགས་པའི་སྟབས་ཀྱིས་སྤྲུལ་པའི་སྐུ་
གློ་བུར་དུ་ལྷ་ས་ཕྱོགས་སུ་ཕེབས་དགོས་སྟབས་ཐུགས་བཞེད་ཅུང་ཟད་མ་འགྲུབ་ཀྱང་། ཚེས་
ཉེར་བདུན་གྱི་ཉིན་ཐོན་ཆས་ཀྱི་གནང་སྦྱིན་གཟབ་རྒྱས་དང་། བསྟན་འགྲོའི་དཔལ་དུ་མཁས་
བཙུན་བཟང་གསུམ་གྱི་མཛད་པ་བླ་ན་མེད་པས་སྤྱིར་ཡུལ་གྲུ་ཐམས་ཅད་དང་། ཁྱད་པར་དུ་
ཤར་ཕྱོགས་མ་ཧཱ་ཙི་ནའི་ཡུལ་གྲུར་གོང་མ་ཆེན་པོའི་བསྟན་སྲིད་ཀྱི་ཞབས་འདེགས་ཡར་རྒྱས་སུ་
མཛད་ནས་བསྟན་འགྲོའི་མགོན་པོ་བླ་ན་མེད་པར་འགྱུར་བའི་ཞལ་ཏ་ཞིབ་རྒྱས་སུ་མཛད། སང་
ཉིན་ཟམ་པ་ཤར་དུ་ཐབ་སྐྱེལ་དང་། སློབ་དཔོན། དྲུང་འཁོར་རྒན་པ། སྐུ་སྐྱེ་སོགས་ཀྱིས་
ཆིབས་སྐྱེལ་དང་བཅས་ཏེ་ཕེབས། རྒྱལ་དབང་ཐམས་ཅད་མཁྱེན་གཟིགས་ཆེན་པོ་རང་ཉིད་
བོད་ལྗོངས་སུ་ཕེབས་པའི་ལེགས་འབུལ་དང་། དགུང་ལྐོག་ཏུ་ཕེབས་པའི་བརྟན་བཞུགས་
བཅས་འབུལ་བར་སྲིད་སྐྱོང་ཕོ་ལྷ་བ་རྫོང་སྟ་གནང་བ་ཟླ་བ་བཅུ་གཅིག་པའི་ཚེས་བཅུ་གསུམ་གྱི་
594



ཉིན་འདི་ཁར་འབྱོར་པ་ལྟར། ཆུ་ཤར་དུ་ཐབ་བསུ་དང་ཆིབས་བསུ་སོགས་སྔར་རྒྱུན་ལྟར་མཛད་
ཅིང་། དེ་ཉིན་བླ་བྲང་དུ་ཤར་རྒྱུག་བྱོན་པར་དཔོན་གཡོག་ཚང་མར་ཕྱག་དབང་གནང་ཞིང་།
བྱིངས་ཚེས་བཅོ་ལྔའི་ཉིན་ཚོགས་དབུར་གདན་འདྲེན་ཞུས་པ་ལྟར་གསོལ་ཇ་གཉིས་སོང་ནས་
ཚོགས་དབུར་ཕེབས། གོང་ས་རྒྱལ་དབང་ཐམས་ཅད་མཁྱེན་པ་ཆེན་པོ་ནས་རྗེ་བླ་མ་ཉིད་བསྐལ་
བརྒྱར་ཞབས་པད་བརྟན་དགོས་པའི་ཆེད་དུ་དམིགས་ནས་མཎྜལ། སྐུ་གསུང་ཐུགས་རྟེན། ན་
བཟའ་སྐོར། དངུལ་དཔྱད་སྣ་ཚོགས། དངུལ་བྲེ་ཆེན་ཉེར་གཅིག །གོས་ཡུག་ལྔ་བཅུ་ང་གཅིག་
གིས་མགོ་བྱས་པའི་ཚན་གྲངས་བཟང་པོ་ལྔ་བཅུ་ང་གཅིག་བཅས་དང་། མི་དབང་རང་ནས་
ཀྱང་དངོས་དཔྱད་བསམ་གྱིས་མི་ཁྱབ་པ་དང་། དགའ་བཞི་གུང་། བདེ་ལྡན་སྒྲོལ་མ་སོགས་
ནས་ཀྱང་འབུལ་བ་བསམ་གྱིས་མི་ཁྱབ་པ་ཕུལ་བ་ལ་དགྱེས་བརྩེའི་ཞལ་བཞེས་གནང་། གཞན་
ཡང་བླ་མ་དོན་ཡོད་མཁས་གྲུབ་པ། རྗེ་བླ་མ་ངག་དབང་བྱམས་པ་རིན་པོ་ཆེ། ད་ལས་སྦེ་དུར།
རྒྱལ་བྱེད་མཁན་ཟུར་བཅས་ནས་རྟེན་འབྱུང་གི་འབུལ་སྐྱེས་ཞུ་ཡིག་དང་བཅས་ཕུལ་བ་རྣམས་
དགྱེས་བཞིན་བདག་གིར་མཛད། ཚེས་བཅུ་བདུན་གྱི་ཉིན་མི་དབང་དཔོན་གཡོག་རགས་
བསྡུས་ལ་ཚེ་རྟ་ཟུང་འབྲེལ་གྱི་བཀའ་དབང་དང་། སང་ཉིན་དཔོན་གཡོག་ཚང་མར་སྒྲོལ་དཀར་
ཡིད་བཞིན་འཁོར་ལོའི་རྗེས་གནང་། དམིགས་བརྩེ་མ་ལ་བརྟེན་པའི་བླ་མའི་རྣལ་འབྱོར་དང་མ་
ཎིའི་ལུང་བཅས་སྩལ། དེ་ཉིན་དཔོན་མོ་རྣམ་རྒྱལ་གྱི་བང་ཕྱིན་པ་འབྱོར་པས་ཞུ་ཡིག་རྟེན་
འབྱུང་དངུལ་སྲང་ལྔ་བརྒྱ། གོས་དར་མང་པོ་བཅས་ཕུལ་ཞིང་། ཚེས་བཅུ་དགུ་ལ་མི་དབང་ཕོ་
ལྷ་བར་ཐོན་ཆས་ཀྱི་གནང་སྦྱིན་གཟབ་རྒྱས་ཀྱི་ཐོག་རྒྱལ་དབང་ཐམས་ཅད་མཁྱེན་གཟིགས་ཆེན་
པོར་བཀའ་ལན་རྟེན་ཆས་སྩལ་ཞིང་། མི་དབང་ནས་སྤྱིར་སྐྱབས་རྗེ་དམ་པ་རྗེ་བཙུན་བླ་མ་ཉིད་
ཞབས་ཀྱི་པདྨོ་སྲིད་མཐར་བརྟན་པ་དང་ཡང་སྒོས་དགུང་ལོ་དོན་གསུམ་དུ་ཕེབས་པའི་དགུང་
སྐེག་གི་ཚུལ་བཞེས་ཅུང་ཟད་ཀྱང་མི་མཛད་པར་ཞབས་ཀྱི་པདྨོ་སྲིད་པ་ཇི་སྲིད་ཀྱི་བར་དུ་བརྟན་
པར་བཞུགས་དགོས་པར་གསོལ་བ་བཏབ་པ་ལྟར་ཞལ་བཞེས་བཅས་གནང་། ཚེས་ཉེར་ལྔ་ལ་
དཔོན་མོ་ཕྱོགས་ལེགས་ཀྱི་བང་ཕྱིན་པ་རྣམས་ལ་ཐོན་ཕྱག་གི་ཐོག་སྐལ་ལྡན་གྱི་སྐྱེ་བོ་མང་པོ་ལ་
ཕྱག་དབང་གི་བྱིན་རླབས་སྩལ། ཟླ་བ་བཅུ་གཉིས་པའི་ཚེས་གསུམ་ལ་ཨེར་ཏི་ནི་དབང་སྲས་
བཅས་ཀྱི་མི་སྣ་འགྲུལ་བསྡེབས་དང་བཅས་པ་དང་། ཕྱོགས་འདུས་མང་པོར་ཕྱག་དབང་དང་མི་
རིང་བར་ཐོན་ཆེས་བཅས་སྩལ་ཞིང་། དེ་ནས་རིམ་བཞིན་ཁལ་ཁ་ནས་འབྲོང་རྩེ་ཆོས་རྗེ་ཚོགས་
595



གསོག་པ་བློ་བཟང་འཕྲིན་ལས་ཀྱིས་གཟིམ་ཆུང་ཞབས་བརྟན། དཔོན་ཆུང་ནོ་ཡོན་ཁ་ཤ་ཁ་ཞེས་
པ་ཞིག་གིས་དངུལ་སྲང་ཆིག་སྟོང་ལྔ་བརྒྱའི་འབུལ་བསྐུར་བཅས་དང་། ཁལ་ཁ་དབང་རྒྱལ་
དབང་གི་བླ་མ་རྟ་ནག་པ་ཆོས་རྗེ་ཚོགས་གསོག་པ་བློ་བཟང་ཡོན་ཏན་བཅས་ཀྱིས་ཞབས་བརྟན་
དངོས་འབྱོར་གྱ་ནོམ་པ་དང་། དགེ་འདུན་ལ་མང་འགྱེད་བཅས་བསྒྲུབ་པར་ཐམས་ཅད་ཀྱི་དགེ་
བ་རྫོགས་པའི་བྱང་ཆུབ་ཏུ་བསྔོ་བའི་བཀའ་དྲིན་བླ་ན་མ་མཆིས་པ་སྩལ། ཉེར་གཉིས་ནས་དུས་
གཏོར་ཆེན་མོ་སྔར་བཞིན་ཚུགས་པའི་གཏོར་མ་བྱིན་རླབས་ཀྱི་ཚོགས་དབུར་ཕེབས་ཤིང་། ངོ་
མཚར་བཀོད་པར་བསྐང་གསོ་བ་རྣམས་ལ་ཕྱག་འགྱེད་སོགས་སྔར་སྲོལ་བཞིན་སྩལ། མགོན་
ཁང་ཡས་མས་སུ་སྙན་ཤལ་ཐུགས་སྨོན་གྱིས་བརྒྱན་པ་དང་། གསང་སྔགས་རྒྱུད་པ་གྲྭ་ཚང་གི་
མངོན་སྤྱོད་ཀྱི་ལས་ཚན་པ་རྣམས་ལ་བཀའ་བསྒོ་དང་། ཉེར་དགུའི་ཉིན་དུས་གཏོར་ཆེན་མོའི་
སྤྱན་དམིགས་བཅས་སྩལ། ལོ་འདི་ནང་དུ་ཆོས་གྲྭ་ཆེན་པོ་འདི་ཁར་ཆོས་ཐོག་དང་དུས་ཆེན་སོ་
སོ་དང་བསྟུན་པའི་ཕོགས་མང་ཇ། འགྱེད། དབྱར་རྙེད། དགག་དབྱེའི་སྟོན་མོ་སོགས་སྔར་
རྒྱུན་བཟང་པོ་ཚད་མེད་གོང་འཕེལ་གྱི་ཐོག །ལྷ་ལྡན་སྨོན་ལམ་ཆེན་མོར་དགེ་འདུན་ཆིག་ཁྲི་
བཞི་སྟོང་ཉིས་བརྒྱ་བདུན་ཅུ་དོན་བརྒྱད་ལ་མང་ཇ་བཟང་པོ་དང་འགྱེད་དངུལ་བལ་ཊམ་རེ།
བསྔོ་རྟེན་རྣམ་གཞག་སོགས་དང་། ཇོ་བོ་ཤཱཀྱ་མུ་ནེ་དང་ཇོ་བོ་མི་བསྐྱོད་རྡོ་རྗེ་སོ་སོའི་སྐུ་མདུན་
དུ་སྟོང་མཆོད་རྒྱས་པ། དཔལ་ལྷར་བསྐང་གསོ་ཟླ་སྐོར། དགའ་ལྡན་རབ་རྒྱས། དབེན་ས་
ཆོས་ཀྱི་ཕོ་བྲང་། འབྲོང་རྩེ་ཆོས་སྡེ། ཞྭ་ལུ་རི་མཐིལ། བྱ་རྒོད་གཤོངས། རོང་བྱམས་ཆེན།
དབུས་ལྷོ་བྱང་གི་དགོན་པ་ཁག་བརྒྱ་དང་བཅུ་དྲུག །དགའ་ལྡན་ཕུན་ཚོགས་གླིང་དང་ལྷ་རྩེ།
ངམ་རིང་རྣམས་ཀྱི་ཁུལ་གྱི་དགོན་པ་ཉིས་བརྒྱ་དང་གོ་ལྔ་སྐོར། མངའ་རིས་ཁུལ་གྱི་དགོན་སྡེ་
མཐའ་དག །ཐར་བ་ཆོས་སྡེ། རྟ་ནག་ཐུབ་བསྟན། སྲད་རྒྱུད། གནས་ཆོས་སྡེ། རམ་སྡིངས་
མ། གངས་ཅན་ཆོས་འཕེལ། དགའ་ལྡན་ཆོས་འཁོར། ཉུག་ཆོས་འཁོར། གསེར་མདོག་ཅན།
མཚན་སྒྲོག །རྒྱལ་ཆེན་རྩེ་ཆོས་སྡེ། རི་བོ་དགེ་འཕེལ། མདངས་ཆེན། གཡང་ཆོས་སྡེ། རི་
ཁྲོད་དགའ་ལྡན། གཞི་གནས་གྲྭ་ཚང་། རྩེད་གདོང་ཆོས་སྡེ་ལ་སོགས་པ་བསྙེན་བཀུར་མཛད་
པར་འོས་པའི་དགོན་ཁག་གྲངས་མང་པོ་ལ་རྒྱལ་བའི་བཀའ་འགྱུར་རིན་པོ་ཆེ་དང་གསེར་འོད་
དམ་པ། གཟུངས་བསྡུས་རྒྱས་འབྲིང་བསྡུས་གསུམ། བརྒྱད་སྟོང་པ་བཅས་གསུང་སྒྲོག་དང་།
ཆོས་བསྲུང་དམ་ཅན་རྒྱ་མཚོར་བསྐང་བ། གདུགས་ཤེར་བཟློག་བཅས།་སྒྲོལ་མ་དང་ཚེ་
596



གཟུངས། སྨན་མདོ་བརྒྱད་བརྒྱ་པ།། ཚེ་ཆོག་དང་འབྲེལ་བའི་སྐུ་ཚེ་ཚེ་སྒྲུབ་སོགས་བསམ་གྱིས་
མི་ཁྱབ་པ་ཟླ་བ་དང་པོ་ནས་བཅུ་གཉིས་པའི་བར་དུ་བར་མ་ཆད་དུ་གནང་ཞིང་། དེ་ཐམས་
ཅད་ནས་ལྟོ་བ་འགེང་བའི་ཆེད་ཙམ་མ་ཡིན་པར་སྙིང་ཐག་པ་ནས་ནན་ཏན་དུ་གསོལ་བ་གདབ་
པར་མཛད་པ་སོ་སོར་ཉིན་རེར་ལོ་མའི་མཆོད་ཡོན་བཟང་པོ་དང་། བཞེས་ཚ་ཕུན་སུམ་ཚོགས་
པ། དངུལ་ཇ་གོས་དར་འབྲུ་སོགས་ཀྱི་ཡོན་རྣམ་གཞག་དང་བཅས་པ་གཟབ་རྒྱས་སུ་གནང་བ་
ཕལ་ཆེར་དངུལ་ཐོག་ཏུ་ཕབ་པར་སྲང་ཆིག་ཁྲི་དང་བདུན་སྐོར་དང་། སྤྱི་བསོད་པ་སོ་སོ་ལའང་
སྦྱིན་བསོད་བཟང་པོ་སྩལ། ལྷག་པར་དུ་ཆོས་གྲྭ་ཆེན་པོ་འདི་ཁར་དགེ་འདུན་རྣམས་ནས་ཞབས་
བརྟན་རྒྱུན་མར་བསྒྲུབ་པ་དང་། ཚོ་བསྡུས་པ་ཁག་མང་པོ་ནས་བཀའ་འགྱུར་གསུང་སྒྲོག །ཚེ་
ཆོག་སོགས་རྒྱ་ཆེར་མཛད་པར་འགྱེད་ཕོགས་ཡོན་སོགས་སྩལ་བར་ཡོན་དངུལ་ཕབ་སྲང་བདུན་
སྟོང་བཞི་བརྒྱ་དྲུག་ཅུ་ཐམ་པ་ཐོབ་པ་དང་། ལོ་འདི་ནང་དུ་སྤྱིར་རྒྱལ་བསྟན་དར་ཞིང་རྒྱས་པ་
དང་འགྲོ་ཀུན་བདེ་ཞིང་སྐྱིད་པ། རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་ལ་བྱ་བ་ལྷག་པར་
མཛད་པའི་ཕྱིར་རྗེ་རང་ཉིད་ཞབས་པད་བསྐལ་པ་རྒྱ་མཚོར་བརྟན་པ་དང་ཆོས་གྲྭ་ཆེན་པོ་འདི་
ཉིད་དར་ཞིང་རྒྱས་ལ་ཡུན་དུ་གནས་པ་བཅས་ཀྱི་ཆེད་དུ་དམིགས་ནས་ཆོས་གྲྭ་ཆེན་པོ་འདི་ཉིད་
ཀྱི་བྱམས་པ་རང་བྱོན་ལ་ཤེལ་སེར་གྱི་འཕྲེང་བ་རྒྱན་ལྡན། བཛྲ་པཊུའི་འཕྲེང་བ་རྒྱུན་ལྡན།
དགའ་གདོངང་བྱམས་པར་ནོར་བུ་ལྗང་ཁྲའི་མགུལ་ཤལ། གཏིང་སྐྱེས་སྒྲོལ་མ་ལ་བྱུ་རུ་དཀར་པོའི་
འཕྲེང་བ་རྒྱན་ལྡན། ངུར་སྨྲིག་སྒྲོལ་མ་ལ་བྱུ་རུ་ཁམ་ཚིག་ཙམ་གྱི་དོ་ཤལ་རྒྱན་ལྡན། འཆི་མེད་ལྷ་
ཁང་དུ་དཔལ་རྟ་མགྲིན་གྱི་གསེར་ཐང་མཛོད་ཇུས་ཀྱི་གོང་གཤམ་འཇའ་ཞལ་ཁེབས་དང་བཅས་
པ། ་ རྟེན་གཙོ་དེ་རྣམས་ལ་གསེར་མགུར་ཞོ་བཅོ་ལྔའི་གསེར་གསོལ་རྣམས་གྲུབ་བསྟུན་མཆོད་པ་
ཤིན་ཏུ་རྒྱས་པ། བཞད་དངུལ་ཆུའི་གནས་བཅུ་ལྷ་ཁང་གྲུམ་བཞིག་ཏུ་སོང་བར་བྱི་དོར་ལེགས་
པར་མཛད་ནས། གནས་བཅུའི་ སྐུ་འགའ་ཞིག་ལ་བསྐྱར་བཅོས་དང་འགའ་ཞིག་ གསར་
བཞེངས། མགོན་ཁང་གསར་བཞེངས་ཀྱི་ནང་དུ་གུར་མགོན་ལྕམ་དྲལ་གྱི་སྐུ་ཐོག་ཚད་མ། རྒྱལ་
ཆེན་རྣམ་ཐོས་སྲས་ཀྱི་སྐུ་སེངྒེ་དང་བཅས་པ་ལ་སྐུ་དཔངས་མི་ཚད་ཙམ་རྣམས་གསར་བཞེངས་ལ་
གཟུངས་གཞུག་ཕུལ་དུ་ཕྱིན་པ། སྐུ་བརྙན་སྣ་ཚོགས་ཕོན་མི་ཆུང་བ་བཅས་གསར་བཟོས་དང་
ཉམས་གསོས་མཛད་པ་སོ་སོར་གསེར་ཤོག །གྲང་གསེར་མགུར་ཞོ་ཕྱེད་དྲུག འཇིམ་བཟོ་བ།
བྲིས་པ་བཅས་ཀྱི་དབུ་མཛད་བསྟན་པ་རྒྱ་མཚོ་ལ་ཡོན་ཉིན་རེར་ཁལ་གསུམ་རེ། གཞན་མ་མི་
597



བཞི་དང་ཤིང་བཟོ་བ། ལྕགས་བཟོ་བ་གཉིས་བཅས་ལ་ཉིན་རེར་ཁལ་གཉིས་རེ་རྩིས་ལ་འབྲུ་
དངུལ་གོས་དར། བཟོ་རིགས་པའི་ཕོགས་ཇ་ཐུག །ཆང་། རབ་གནས་བཅས་ཀྱི་དགོས་ཆ།
ལག་གཡོག་བཅོ་ལྔ་ལ་ཉིན་རེར་ཇ་ཐུག་གསུམ་རེ། ཕོགས་བཅས་ཚང་མ་ཁྱོན་བསྡོམས་ཁལ་བཞི་
བརྒྱ་དང་བཅུ་བདུན་བྲེ་བཅུ་གཅིག་གི་རྩིས་དང་། ལྷ་ཁང་གི་གཙོ་བོ་རྡོ་རྗེ་འཆང་དང་གནས་
བཅུ་ཚར་གཉིས། ་ གཙོ་བོ་ལྡེམ་བཞི་བཅས་པར་ན་བཟའ་གོས་ཇུས་ཚོས་ཁ་སྣ་ཚོགས་འཇའ་
སྤེལ། གནས་བཅུ་དགེ་བསྙེན་ཧྭ་ཤང་། རྒྱལ་ཆེན་བཞི་རྣམས་ལ་གོས་ཚོས་ཁ་སྣ་ཚོགས་ཀྱི་ན་
བཟའ་འཇའ་ཅན། གནས་བཅུ་ལྷ་ཁང་གི་ཐོག་ཡོལ་ཁ་ཐི་ཚོན་ཚོགས་ཀྱིས་བྱས་པ། རྒྱུ་འཕན་
ལེགས་པ་ཆ་གཅིག་དང་འཕན་ཆུང་ཆ་གཅིག །མགོན་ཁང་དུ་སག་ཐག་ཆ་འགྲིག །རལ་གྲི་
སོག་ཕྲེང་ལེགས་པ། དེ་རྣམས་ཀྱི་སྐུ་མདུན་དུ་རྒྱུན་གྱི་མཆོད་ཐེབས་སུ་ལོ་རེར་བྲེ་ཚད་ཀྱི་རྩོམ་
ཁལ་བཞི་བཅུ་ཞེ་གཉིས། ནས་ཁལ་སུམ་ཅུ་སོ་དྲུག དཀར་རྒྱན་མར་ཁལ་བཞི་ཉག་བཅུ་བཞི།
དཀར་མེའི་མར་ཁལ་སུམ་ཅུ་སོ་དྲུག །སྤོས་རེང་སྟོང་དང་བརྒྱད་བརྒྱ། གུར་ཀུམ་བཅས་དང་།
དགའ་ལྡན་སྐུ་གདུང་རིན་པོ་ཆེ། རྭ་སྒྲེང་ཇོ་བོ་འཇམ་དཔལ་རྡོ་རྗེ། ཆོས་འཁོར་རྒྱལ་གྱི་རྟེན་
གསུམ། རྫིང་ཕྱི་དང་གྲ་ནང་གི་བྱམས་པ། ཁྲ་འབྲུག་ལྷ་ཁང་རྣམས་སུ་བརྒྱ་མཆོད་སྣ་ལྔའི་ཐོག་
སྙན་ཤལ་ཆེ་འབྲིང་བཅུ། ལིང་གི་སྣམ་སྦྱར། ཕྱག་མཛོད་ལྷ་སར་ཕེབས་སྐབས་སེར་འབྲས་དགེ་
གསུམ། རྒྱུད་སྟོད་སྨད། བཀྲ་ཤིས་ལྗོངས་རྣམས་སུ་མང་ཇ་སྦྱོར་སྦྲེལ། འགྱེད་སྨན་ཁ་རེའི་
རྩིས་ཀྱི་དངུལ། བསྔོ་རྟེན་རྣམ་གཞག །གསེར་གདུང་རིན་པོ་ཆེར་བརྒྱ་མཆོད་སྣ་ལྔ། སྙན་
ཤལ་ཆེ་ལེགས་རིང་བ། ཇོ་བོ་ཤཱཀྱ་མུ་ནེར་སྟོང་མཆོད་རྒྱས་པ། ཇོ་བོ་མི་བསྐྱོད་རྡོ་རྗེར་སྣ་ལྔའི་
མཆོད་པ་རྒྱ་ཚར་རྒྱས་པ། ལིང་གི་སྣམ་སྦྱར་སྨོན་ཚིག་བསྟན་པ་རྒྱས་པའི་བཀའ་རྩོམ་ཅན།
མཆོད་འབུལ་བ་རྣམས་ལ་ཞབས་ཏོག་ཡོན། རྨེ་རུར་ཞག་བཅོ་ལྔ་དམག་ཟོར་མའི་གསོལ་མཆོད།
དཔལ་ལྷའི་གསོལ་མཆོད།, རྨེ་རུ་བ་གྲྭ་པ་བརྒྱད་ཀྱིས་ཟླ་སྐོར་ཚངས་པའི་བསྐང་གསོ། འཕྲིན་
འཆོལ་བཅས་གནང་བར་གཏོར་མ། ཉེར་སྤྱོད་ཉིན་རེར་ཇ་ཐུག་བརྒྱད་རེ། གུང་ཚིགས་གདན་
ནོན་ངེས་པ། ཡོན་གྲྭ་པ་རེར་ཁ་བཏགས། གོས་ཁ་འབྲེལ། དངུལ་ཞོ་ཕྱེད་ལྔ་རེ་བཅས་སྩལ།
རྭ་སྒྲེང་དུ་འཇམ་པའི་རྡོ་རྗེ། གཡུལ་རྒྱལ་སྒྲོལ་མ། བླ་མ་གསེར་གླིང་པའི་གདུང་རྟེན། ཇོ་བོ་
ཆེན་པོའི་གདུང་རྟེན། འབྲོམ་གྱི་གདུང་རྟེན། དགེ་བཤེས་སྡིངས་ པའི་ ཐུགས་དམ་རྟེན།
བྱམས་པའི་སྐུ་བརྙན། རྗེ་བླ་མ་དང་ཇོ་བོའི་སྣང་བརྙན། འབྲོམ་རིན་པོ་ཆེ། རྗེ་བླ་མ། འབྲོམ་ ་
598



གྱི་གཟིམ་ཕུག་གི་ཇོ་བོ། འབྲོམ་རྗེའི་སྐུ་གཞན་ཕན་མ། འདུ་ཁང་གི་རྟེན་གཙོ་རྗེ་རིན་པོ་ཆེ།
ཡང་དགོན་གྱི་རྟེན་གཙོ་ཇོ་བོའི་ཕྱག་པར། འབྲོམ་གྱི་སྐུ་བརྙན་རྗེ་བླ་མ་ངག་དབང་བྱམས་པས་
བཞེངས་གནང་། རྡོ་ནག་ལས་གྲུབ་པའི་བཅུ་གཅིག་ཞལ་གྱི་སྣང་བརྙན་རྣམས་ལ་ལིང་གོས་
སོགས་ཀྱི་ན་བཟའ་བརྩེགས་མ། འཇམ་ དཔལ་རྡོ་རྗེའི་དབུ་ཐོག་ ཏུ་ གོས་བཟང་མངགས་
བཏགས་མ་མཐའ་འཇའ་ཁ་ཐི་སྔོ་སེར་གྱིས་བྱས་པའི་གནམ་རྒྱུན་ལེགས་པ། ཀ་ཁོངས་གཉིས་
པར་ཁ་ ཐི་བཟང་པོའི་གནམ་རྒྱན་རྒྱན་ལྡན་དང་བཅས་པ། སོ་སོར་མཆོད་པ་བཟང་པོ།
དགོན་གཉིས་ལ་མང་ཇ་སྦྱོར་སྦྲེལ་བཟང་པོ་དང་ཕྱག་འགྱེད། བསྔོ་རྟེན་རྣམ་གཞག་བཅས་པ།
ཚོགས་དབུའི་རྟེན་གཙོ་རྗེ་བླ་མ། པཎ་ཆེན་བློ་བཟང་ཆོས་ཀྱི་རྒྱལ་མཚན། རྒྱལ་དབང་ཐམས་
ཅད་མཁྱེན་པ། བྱམས་པ་ཆོས་འཁོར་མ། ཐུབ་པའི་གསེར་སྐུ། གནས་བཅུ་ལྷ་ཁང་གི་རྟེན་
གཙོ། བསམ་གཏན་གླིང་གི་རྟེན་གཙོ་རྗེ་བླ་མའི་སྣང་བརྙན་བྱིན་རླབས་ཅན་རྣམས་ལ་གོས་སྣ་
ཚོགས་བཟང་པོའི་ན་བཟའ་བརྩེགས་མང་བ། མཆོད་པ་བཟང་པོ་བཅས་གནང་། གྲུ་ཁང་མའི་
གྲུ་གསར་བཟོའི་མཐུན་རྐྱེན་དུ་ལྕགས་འདེགས་ཁལ་ལྔ་བཅུ་ང་བཞི་དང༌། ཤན་སོགས་དགོས་
བྱེད་རྣམས་བརྡུངས་པར་ལྕགས་བཟོ་བ་དང་མགོ་པ་གཉིས་ལ་ཞག་ཉི་ཤུ་སྐོར་གྱི་ཕོགས་ཇ་ཐུག
འུལ་མི་བཞི་བཅུ་སྐོར་ལ་ཉིན་ལྟར་ཇ་ཐུག་གསུམ་རེ། སྐོར་ཤལ་བཅས་དང་། མུ་ལྟོ་བ་ཉིས་བརྒྱ་
སྐོར་ལ་ཇ་ཐུག་རེའི་ཐོག་མི་རེར་དངུལ་སྐར་ཕྱེད་བརྒྱད་རེ་དང་། རྒན་བྱིས། ཞ་ལོང་དགུ་བཅུ་
གོ་བརྒྱད་ལ་དངུལ་ཞོ་དོ་རེ། ཡང་སློང་མོ་བ་དང་མི་སེར་གྱི་འུལ་མི་སོགས་ཉིས་སྟོང་དྲུག་བརྒྱ་
རེ་དྲུག་ཙམ་ལ་དངུལ་དང་ཁ་བཏགས་སོགས་ཀྱི་གནང་སྦྱིན་རྒྱ་ཆེན་པོ་རྣམས་དང་། དཔལ་
འཁོར་ཆོས་སྡེའི་གཙུག་ལག་ཁང་གི་བཞིག་( ཞིག་》གསོའི་དུས་མགོ་པར་དཔའ་དར། གོས་ཁ་
འབྲེལ་གྱིས་གཙོས་པའི་ལྔ་ཚན། བཟོ་རིགས་པ་ལྔ་བཅུ་ང་གཅིག་ལ་བསོད་བཏགས་ཀྱི་དཔའ་
དར། བཟང་གོས་ཀྱིས་གཙོས་པའི་ཚན་གྲངས་བཟང་པོ་དགུ།། ལས་མི་ལྔ་བརྒྱ་དང་བཅུ་གསུམ་
ལ་མི་རེར་ནས་ཁལ་རེ། མགོ་པ་བཟོ་རིགས་པ་འུལ་མི་བཅས་ཚང་མར་ཇ་ཐུག །སྐོར་ཤལ་
བཅས་གཟབ་རྒྱས་གནང་། གཞན་ཡང་དབེན་དགོན་པ་ཡེ་ཤེས་བྱམས་པ། ཡེ་ཤེས་བསམ་
གཏན། - ཡེ་ཤེས་ཀུན་མཁྱེན། ཡེ་ཤེས་དཔལ་ལྡན། ཡེ་ཤེས་བྱམས་པ། བློ་བཟང་མགོན་པོ།
ཡེ་ཤེས་འཇམ་དཔལ། ངག་དབང་བསྟན་པ། ཡེ་ཤེས་སྐལ་བཟང་། ཡེ་ཤེས་ཀུན་དགའ། ཡེ་
ཤེས་ཐོགས་མེད་རྣམས་ནས་དཔལ་འཁོར་ལོ་བདེ་མཆོག་གི་རྩ་རྒྱུད་ཀྱི་རྒྱུགས། སྲད་པ་བློ་བཟང་
599



དཔལ་འབྱོར་དང་བ་སོ་བ་བློ་བཟང་དཔལ་ལྡན་གྱིས་རྣམ་བཤད་ཐར་ལམ་གསལ་བྱེད། འོག་
མིན་གླིང་པ་བློ་བཟང་ཆོས་འཕེལ་གྱིས་ལམ་རིམ་དམར་ཁྲིད་བདེ་ལམ། དབེན་དགོན་བ་བློ་
བཟང་སྨོན་ལམ་གྱིས་ལམ་རིམ་དམར་ཁྲིད་རྣམས་ཀྱི་རྒྱུགས་ཕུལ་བར་གནང་ཆ་དཔེ་འདྲ་དང་།
ལྕགས་རི་རིག་བྱེད་གླིང་པའི་ཨེམ་ཆི་དགེ་རྒན་གྱི་ཚ་བོ་སངས་རྒྱས་ཡེ་ཤེས་ཀྱིས་རྒྱུད་བཞིའི་
རྒྱུགས་ཕུལ་བར་གནང་ཆ་བྱིངས་ལས་འཕར་བ་དང་། དཀའ་ཆེན་མགོན་པོ་དང་བ་ཤེ་བ་དགེ་
སློང་ཡེ་ཤེས་བསྟན་འཛིན་བཅས་ནས་ལོ་དུ་མར་རྒྱུན་བར་གྱི་བཀའ་འགྱུར་གསུང་སྒྲོག་མཛད་
པར་སྐུ་ཡོན་བཅས་མདོར་ན་བསོད་སྙོམས་པ་དགེ་སློང་བཞི་སྡེ་རེ་ཚུན་ཆོད་ལ་ཡང་བསྙེན་བཀུར་
གྱིས་ཚིམ་བར་མཛད་དེ། གཞན་མ་ལྟ་ཞོག་དགུང་སྐེག་ལ་སོགས་པའི་སྐུའི་ཉེར་འཚེའི་ཚུལ་
རྣམས་ཀྱིས་ཀྱང་འགྲོ་བ་མང་པོ་ཕན་བདེའི་ལམ་ལ་བསྐུལ་བར་མཛད་ན། ཐེག་པ་ཆེན་པོའི་
ཆོས་སྟོན་པ་དང་ཕྱག་གི་བྱིན་རླབས་སྩལ་བ། ་ཞལ་གྱི་དཀྱིལ་འཁོར་མཐོང་བ་སོགས་ལྟ་སྨོས་
ཀྱང་ཅི་དགོས། དེ་དག་ལ་འདི་ལྟ་བུའི་ཚིགས་སུ་བཅད་པའང་བསྒྲག་སྟེ། ： ་ ་ ་
དཔལ་ལྡན་ཨེ་ཡིག་སྐྱེ་མེད་སྟོང་པའི་དཔྱིད། །ཝཾ་ཡིག་བདེ་ཆེན་འགྱུར་མེད་དང་འདྲེས་
པ། །ངེས་དོན་ནཱ་ད་མངོན་དུ་གྱུར་པ་ཁྱོད། །རྡོ་རྗེའི་ཁམས་ཀྱི་རང་བཞིན་བཞིན་དུ་བལྟ། །
མིག་འཁྲུལ་མཁན་གྱི་རྡེའུ་ཇི་བཞིན་དུ། །གེགས་ཀྱིས་གཏོང་ཡང་སྐེག་གི་རྣམ་འཕྲུལ་གྱིས། །
འདོད་པས་གཡེམ་པའི་སྐྱེ་བོ་བྱིས་པའི་ཚོགས། །འཁྲིད་མཁས་ས་མཁན་ཆེན་པོ་ཁྱོད་དུ་བས། །
དེ་ཕྱིར་ཁྱོད་ཀྱི་བགྲང་བྱ་རྒྱ་མཚོ་ཕྱོགས། །མེ་ཡི་བྱ་བ་བསྟན་པའི་བཟོ་བོ་ཡིས། །བསྒྲུབ་པའི་
འཕྲུལ་འཁོར་བཟང་པོས་མཆོག་གསུམ་གྱི། །མཆོད་དང་སྦྱིན་སོགས་དཔྱ་ཡི་ཕུང་པོ་དྲངས། །
དེ་ལ་སྤྱོད་པའི་འགྲོ་བ་མང་པོ་ཡི། །སེམས་ཀྱི་བུམ་པ་བསོད་ནམས་བདུད་རྩིའི་རློན།: །དོག་
པོར་གནས་པའི་སྐལ་བཟང་སྦྱིན་པའི་མཐུས། །བཀའ་དྲིན་མཉམ་མེད་བླ་ན་མེད་པ་སྩལ། །
སྟོབས་དང་མི་འཇིགས་བཞི་ཡི་མངའ་བདག་ཅན། །ཁྱོད་ཀྱི་མཚུངས་པ་མེད་པའི་བསོད་ནམས་
དང་། །ཡེ་ཤེས་སྟོབས་ཀྱིས་འགྲོ་བ་མ་ལུས་ལ། །ཕན་ཕྱིར་རྫུ་འཕྲུལ་མངོན་པར་འདུ་མཛད་དོ།
།བྱམས་ཆེན་ཆོས་རྗེ་བློ་གྲོས་རྣམ་འཕྲུལ་གྱི། །བྱེད་པ་རོལ་བའི་རྡོ་རྗེ་གང་དེ་ལ། །སོ་ཐར་བྱང་
སེམས་སྔགས་ཀྱི་སྡོམ་པ་ཡིས། ། ཕྱུག་པའི་དགའ་སྟོན་སྩལ་དེ་མཆོག་ཏུ་རྨད། །སྡུག་བཙིར་
དངུལ་གྱི་ཆུ་འཛག་ལྟར་མིན་པར་། །བློ་གྲོས་ལྷོངས་པོར་འཇལ་བའི་འཛད་མེད་ནོར། །འཛག་
པའི་ལེགས་བཤད་ནེའུ་ལེ་གང་དེ། །ནོར་སྦྱིན་ཁྱོད་ཉིད་ཞིག་གིས་བདག་པོ་བྱས། །དེ་ལྟ་མོད་
600



ཀྱི་བློ་གྲོས་དམན་པ་ཡི། །སྐྱེ་བོ་འགྲིབ་ཀྱིས་ལོང་བ་མང་པོ་དག དད་པའི་ལམ་ལ་འགོད་ཕྱིར་
སྦས་པ་ཡི། །བརྟུལ་ཞུགས་ཞིག་ཀྱང་ཁྱོད་ཀྱིས་ཡང་ཡང་ལེན། ཅེས་རྗེ་བཙུན་བླ་མ་དམ་པ་བློ་
བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་གསུམ་གྱི་དུས་སུ་ཇི་
ལྟར་མཛད་པའི་རིམ་པའི་ལེའུ་སྟེ་ལྔ་པའོ། ། ་་
ལེའུ་དྲུག་པ། དགུང་གྲངས་དོན་བཞིའི་སྐབས་རྒྱལ་དབང་མཆོག་དང་ཞལ་
མཇལ་གནང་སྟེ་རྒྱལ་ཚབ་ཏུ་བསྐོས་པ་དང་། རིས་མེད་སེམས་
ཅན་གྱི་འགྲོ་དོན་བསྐྱངས་བའི་སྐོར།
མེ་ཕོ་འབྲུག་ལོའི་གནམ་ལོ་གསར་བའི་རྟེན་འབྲེལ་གྱི་ཚེས་གཅིག་གི་སྔ་དྲོ་དཔལ་ལྡན་
འདོད་པ་ཁམས་ཀྱི་དབང་མོར་སྔར་བཅོལ་ལེགས་པའི་གཏང་རག་དང་ད་འཚོལ་ལེགས་པའི་
གསོལ་འདེབས་སུ་མཆོད་སྤྲིན་རྒྱ་ཆེར་སྤྲོས་ཏེ་ཚོགས་གཏོང་སོགས་གཟབ་རྒྱས་དང་། རྒྱལ་
དབང་ཐམས་ཅད་མཁྱེན་གཟིགས་ཆེན་པོ། མི་དབང་ཕོ་ལྷ་བ། ས་སྐྱ་བ་རྣམས་ཀྱི་སྐུའི་
འཚམས་ཞུ་འབུལ་མི་སོགས་བཞུགས་གྲལ་དང་རྟིང་གི་སྐུ་མགྲོན་རྣམས་དང་། དཔའ་བོ་མཁའ་
འགྲོ་སྤྲིན་ལྟར་འདུས་པ་རྣམས་ལ་ཚོགས་སྟོན་གྱིས་ཚིམ་པར་མཛད། འདི་ལོ་མགྲོན་གཉེར་ས་
ཁུད་པས་ལོ་གསར་དགྱེས་སྟོན་སྐབས་གཟིམ་ཆུང་ཉི་འོད་འཁྱིལ་དུ་བཀྲ་བའི་ཡོལ་བ་བཀྲལ་
བཏགས་ཀྱི་གོས་བཟང་གིས་བསྒྲུབ་པ་དང་བྱང་རྒྱུད་ལྷུག་དར་གྱི་རྒྱུར་རྟགས་བརྒྱུད་ཚོས་ཁ་སྣ་
ཚོགས་དྲུག་ཅུ་སྐོར། དབུ་ཐོག་ཏུ་གོས་བཟང་པོའི་བླ་བྲེ་བཅས་ཕུལ་བ་རྣམས་ཀྱི་དགེ་བ་རྫོགས་
པའི་བྱང་ཆུབ་ཆེན་པོར་བསྔོ་བར་མཛད་། ཚེས་གཉིས་ནས་སྤྱི་སྐྱུར་ཚུགས་པར་བཀའ་བཅུ་བ་
སོ་སོར་བཀའ་བསྒོ་དང་། ཚེས་བཞིའི་དགོང་མོ་ངོ་མཚར་བཀོད་པར་བསྟན་པའི་རྣམ་གཞག་པ་
རྣམས་ལ་ཕྱག་དབང་དང་བཞུགས་གྲལ་ལའང་དགྱེས་བཞིན་བཞུགས་གདན་འཇགས། དེའི་
ཉིན་ཁམས་བདེ་དགེ་ཕྱོགས་ཀྱི་ཕྱག་མཛོད་སྦྲེལ་བོ་འཁོར་བཅས་འབྱོར་པར་ཞུ་ཡིག་རྟེན་གསེར་
དངུལ་ཇ་གོས་དར་བཅས་ཀྱི་རྟེན་འབྱུང་། འདུས་ཚོགས་སུ་མང་འགྱེད་བཅས་དང་། གནམ་
མཚོ་བ་རྡ་རོ་ཁ། བཅུ་དཔོན་སོགས་ཁ་ཤས་ནས་ཞབས་བརྟན་རྟེན་འབྱུང་ཕུལ་བ་བཅས་ཀྱིས་
མཚོན་ཁ་འཐོར་མང་པོར་ཕྱག་དབང་གནང་། ཚེས་ལྔ་ནས་ཆོ་འཕྲུལ་ཆེན་པོའི་དུས་ཀྱི་སྨོན་
ལམ་སྔར་བཞིན་ཚུགས་ཤིང་། སྦྱིན་བདག་སོ་སོ་ནས་བསྙེན་བཀུར་སྔར་རྒྱུན་བཟང་པོ་འཕར་
601
-
---
-



དང་བཅས་པ་དང་། ཚེས་བཅུ་གསུམ་གྱི་ཉིན་མ་ཎིའི་དགེ་བསྐུལ་བས་མར་མེའི་ཐེབས་སོགས་
བཟང་ཞིང་། - ཚེས་བཅུ་བཞིའི་ཉིན་སྐོར་དཔོན་པས་གསོལ་བ་བཏབ་པ་ལྟར་སྨོན་ལམ་སྐོར་བ་
པ་རྣམས་ལ་ཞལ་མཇལ་གནང་།། དེ་ཉིན་སྐྱབས་མགོན་དམ་པ་དགུང་ལོ་དོན་གསུམ་གྱི་དགུང་
སྐེག་ལས་གྲོལ་བའི་ལེགས་སོ་དང་། སླར་ཡང་ཞབས་ཀྱི་པདྨོ་བསྐལ་པ་རྒྱ་མཚོར་བརྟན་པའི་
གསོལ་འདེབས་ཀྱི་ཆེད་དུ་དམིགས་ནས་ཕྱག་མཛོད་བློ་བཟང་དགེ་འདུན་ནས་ཐུགས་འཁུར་
བཞེས་ཏེ། རྒྱལ་མཚན་མཐོན་པའི་ཕྱག་རྫས་ནས་ལྷ་མཆོད་མི་མཆོད་གཉིས་ཀའི་མཐིལ་ལེན་
མཛད་དེ། གཟིམ་ཆུང་ཉི་འོད་འཁྱིལ་པར་ཟུར་བཞི་སློབ་དཔོན་བཞི། གསང་སྔགས་རྒྱུད་པ་གྲྭ་
ཚང་གི་རིག་པ་འཛིན་པའི་དགེ་འདུན་གྱི་སྡེ་རྣམས་སྤྱན་དྲངས་ཏེ་བཅོམ་ལྡན་འདས་མགོན་པོ་ཚེ་
དང་ཡེ་ཤེས་དཔག་ཏུ་མེད་པའི་ཆོ་གའི་སྒོ་ནས་བཀྲ་ཤིས་རྫས་བརྒྱད་དང་རིན་ཆེན་མཎྜལ་བཟང་
པོ་དངོས་འབུལ་དང་བཅས་པ། ཚོགས་ཆེན་དུ་མང་ཇ། ན་བཟའ་སྤོང་ཐག གྲྭ་པ་རེར་བལ་
ཊམ་གཉིས་རེའི་ཕྱག་འགྱེད། རྒྱུད་གྲྭ་བ་རྣམས་ལ་འཕར་ཁ་བཏགས་རྟགས་བརྒྱད་རེ་དང་བལ་
ཊམ་གཉིས་རེ། ཚང་མར་དགའ་སྟོན་བཅས་སྐུ་ཚེ་བསྲིང་བའི་རྟེན་འབྲེལ་བསྒྲིགས་པར་རྗེ་འགྲོ་
བའི་མགོན་པོ་ནས་ཀྱང་དགྱེས་པ་ཆེན་པོས་ཞལ་བཞེས་གནང་། དེ་ཉིན་རྒྱུད་གྲྭའི་འདུས་སྡེ།
ལྷུན་གྲུབ་གླིང་པའི་ངོ་གཡོག །རིན་ཆེན་རྩེའི་ཞིབ་ཚུལ་ཞུ་མི། རབ་བརྟན་པ་སོགས་མང་པོར་
ཕྱག་དབང་ཡང་གནང་། ཚེས་བཅུ་བདུན་ཉིན་ཆོ་འཕྲུལ་སྨོན་ལམ་ཆེན་མོར་མང་ཇ་ཞུ་མི་སྦྱིན་
བདག་ཁ་ཤས་ལ་ཕྱག་དབང་དང་། དེའི་གནང་ཉིན་ཤེལ་དཀར་ཆོས་སྡེ་བ་རྣམས་ཀྱིས་སྤྱན་
འདྲེན་ཁྲུས་གསོལ་དང་བཅས་པའི་ཞབས་བརྟན་ཕུལ་བར་ཞལ་བཞེས་དང་། གང་སྤྱིའི་སྤྱི་སྒེར་
གྱི་སློག་ཆ། ཁོང་ཚང་མ་དང་མང་ཇའི་སྦྱིན་བདག་ཁ་ཤས་ལའང་ཕྱག་དབང་དང་། དམིགས་
བརྩེ་མའི་ལྗགས་ལུང་བཅས་སྩལ། དེ་ནས་རིམ་པ་བཞིན་གཞིས་རྩེ་རྫོང་དཔོན་གསར་པ།
དཔལ་ཆོས་མཁན་ཟུར་སོགས་ལ་ཕྱག་དབང་དང་༌། དཔོན་མོ་འབུམ་སྐྱབས་དང་ཟླ་བོ་གཅིག་ལ་
བུད་མེད་ཀྱི་བསྲུང་བྱ་བོད་ཡུལ་ན་ཇི་ལྟར་བཞུགས་པའི་སྡོམ་པ་ཆ་ཚང་བར་སྩལ། ཟླ་བ་གཉིས་
པའི་ཚེས་བཅུ་གཉིས་ཀྱི་ཉིན་དབེན་ས་ཆོས་ཀྱི་ཕོ་བྲང་པ་སྤྱི་སོས་རྒྱུ་ཡོན་སྦྱར་ནས་འཁོར་ལོ་བདེ་
མཆོག་གི་རྣལ་འབྱོར་ལ་གནས་བཞིན་པས་བླ་མཆོད་ཀྱི་ཆོ་ག་མཛད་དེ། དེ་དང་འབྲེལ་བའི་
བརྟན་བཞུགས་ཚོགས་ཀྱི་འཁོར་ལོ་དང་། གསོལ་སྟོན་གཟབས་《གཟབ་》རྒྱུས་བཅས་ཕུལ་
བར་ཞལ་བཞེས་བཟང་པོ་དང་དགེ་འདུན་ལ་མང་འགྱེད། རྗེས་འབྲང་ཆོས་འཁོར་དབུས་
602



སྡིངས་པ། གཡུ་རྩེ་བ་བཅས་བཙུན་མ་བརྒྱ་དང་ཉི་ཤུ་སྐོར་ལ་དངུལ་གྱི་འགྱེད་བཅས་དང་།
ཚེས་བཅོ་ལྔ་ལ་ལྷ་རྩེ་དགའ་ལྡན་འོག་མིན་གླིང་པ་སྤྱི་ཚོགས་ཀྱིས་སྤྱན་འདྲེན་ཁྲུས་གསོལ་མཎྜལ་
སྤྱི་སྒེར་གྱི་འབུལ་བ་བཅས་ཞབས་བརྟན་ཕུལ་ཞིང་། ཁོང་རྣམས་ལའང་མང་འགྱེད་བཀའ་དྲིན་
གྱིས་བསྐྱངས། ཉེར་གཉིས་ཀྱི་ཉིན་བྱང་འགྲུལ་བ་མང་པོ་འབྱོར་པ་ལྟར། ཉེར་བཞི་ལ་བཀའ་
འགྱུར་བ་ནོ་མོན་ཧན་གྱི་དགོངས་རྫོགས་བསྒྲུབ་མི་ཏཱ་བླ་མ་བློ་བཟང་རྒྱལ་མཚན་དང་དཔོན་པོ་
འཁོར་བཅས། གཞན་མ་རྒྱ་སོག་གི་བླ་དཔོན་མང་པོའི་མི་སྣ་ངོ་གཡོག་བཅས་ཕྱེད་ཉིས་བརྒྱར་
ཉེ་བར་མཇལ་ཁ་གནང་ཞིང་། བཀའ་འགྱུར་བ་ཏཱ་བླ་མའི་ལྗགས་བསྔོ་ཞུ་རྟེན་དངོས་པོ་ཕོན་ཆེ་
བ་ཕུལ་བ་བཞིན་དེ་མ་ཐག་ལྗགས་བསྔོ་བཀའ་དྲིན་ཆེ། ཉེར་ལྔའི་ཉིན་ཨ་ལ་ཤག་ལྷ་བཙུན་དར་
རྒྱས་ཀྱིས་ཞབས་བརྟན་མཎྜལ། སྐུ་གསུང་ཐུགས་རྟེན། དངུལ་གོས་དར། བྱ་རས་སོགས་ཀྱི་
འབུལ་ནོད་གཟབ་ཅིང་། མདུང་ནག་མེར་རྒན་ཆོས་རྗེ། མཚོ་ཁ་བ་སོགས་དཔོན་ཁག་མང་
པོའི་མི་སྣ་བཅས་བརྒྱ་དང་བདུན་ཅུ་སྐོར་ལ་ཕྱག་དབང་དང་བཞུགས་གྲལ་བཅས་གནང་། དེ་
ནས་སང་ཉིན་དབྱེ་འཁོར་ནས་ངག་དབང་ཡེ་ཤེས་རྒྱ་མཚོའི་ཞབས་ཕྱི་དབྱེ་འཁོར་ཕྱག་མཛོད་
ཀྱིས་ཞབས་བརྟན་འབུལ་བ་བཏེག་པ་དང་མཉམ་དུ། འབྲས་སྤུངས་ཀྱི་འབུལ་སྡུད་པ་ངོ་གཡོག་
བཅས་བཞི་བཅུ་སྐོར་ལ་མཇལ་ཁ། མི་ངོ་རྣམས་ལ་གསོལ་ཇ་ཇ་གྲལ་བཅས་གནང་ཞིང་། ཏཱ་བླ་
མ་སོགས་འགྲུལ་ཁག་མང་པོ་ནས་དགེ་འདུན་ལ་མང་འགྱེད་གཟབ་མོ་དང་། ཉེར་བརྒྱུད་ལ་
བཀའ་འགྱུར་བའི་དཔོན་པོ་སོགས་བཞི་བཅུ་ཞེ་གཉིས་ལ་བསྙེན་རྫོགས་ཀྱི་སྡོམ་པ་དང་། ཟླ་བ་
གསུམ་པའི་ཚེས་གཅིག་གི་ཉིན་ཐོན་དར་རྒྱས་སོགས་དྲུག་ཅུ་སྐོར་ལ་དགེ་བསྙེན་ནས་དགེ་ཚུལ་གྱི་
བར་གྱི་སྡོམ་པ་དཀྱུས་ཐོག་གཅིག་ཏུ་གནང་ཞིང་། ཐོན་དར་རྒྱས་ཀྱི་གཉེར་པར་དགེ་བསྙེན་ཁོ་
ནའི་སྡོམ་པ་བཅས་སྩལ། ཚེས་ལྔ་ལ་བྱང་འགྲུལ་པ་དཔོན་གཡོག་ཚང་མ་དང་ཁ་འཐོར་བ་
བཅས་བཞི་བརྒྱ་ལ་ཉེ་བར་གྲུབ་རྒྱལ་མ་ལུགས་ཀྱི་ཚེ་དབང་བཅས་སྩལ་ཞིང་། སང་ཉིན་ཁོང་
ཚང་མར་ཐོན་ཆས་སུ་སྐུ་བརྙན། བྱིན་རྟེན་གོན་པ་སྤོས་སྣམ་བུ་སོགས་སོ་སོའི་བབས་བསྟུན་
དང་། བླ་དཔོན་ཁག་གི་འཚམས་ཞུའི་ལན། གཞན་ཡང་སེར་སྐྱ་ཁག་མང་གི་སྐྱབས་འཇུག་ཞུ་
བའི་ཡི་གེ་ལ་བཀའ་ལན་ཞིབ་རྒྱུས་བཅས་སྩལ། ཉེར་གཅིག་གི་ཉིན་ཁམས་ཕྱོགས་ཀྱི་བླ་མ་ཁག་
མང་དང་སེར་འབྲས་ཀྱི་གྲྭ་པ་བཅས་ཉིས་བརྒྱ་ལྷག་ཙམ་ལ་ཕྱག་དབང་གནང་། ས་ཟླའི་ཚེས་
བརྒྱད་ལ་སྔགས་པ་གྲྭ་ཚང་གི་ཚོགས་ཁྲོ་གསར་པ་ཁྲོ་ཁལ་ལྔ་བཅུ་ང་ལྔ་ལྷག་པ་ལས་གྲུབ་པའི་ཁྲོ་
603



སྤུས་ལེགས་བླུག་ནས་གསར་སྦྱོར་གནང་བའི་ཞལ་བྱང་དུ། ། ་
༈ སཱསྟི་ སིདྡྷཾ། གསང་ སྔགས་ ཟབ་ མོའི་ སྒོར་ཞུགས་ ཁྲིམས་ ལྡན་ སྡེར། ། རོ་ བདའི་
《བརྒྱའི་》སྣོད་ཡངས་རིན་ཆེན་ཡོལ་གོ་འདི། །ཕུལ་བའི་དགེ་བས་མཁའ་མཉམ་སེམས་ཅན་
རྣམས། །རྟག་ཏུ་བདུད་རྩིའི་རོ་ལ་སྤྱོད་པར་ཤོག །ཅེས་པ་འདི་ནི་སྔགས་པའི་ཚོགས་ཁྲོ་གསར་
བླུག་གི་ཁ་བྱང་དུ་བགྱིས་པའོ། ཞེས་པ་ཞིག་སྩལ། ·ཟླ་བ་ལྔ་པའི་ཚེས་ཉེར་གཉིས་ཀྱི་ཉིན་གོང་མ་
ཆེན་པོ་ཤིང་ཚུ་གཡུང་ཊིང་གནམ་དུ་གཤེགས་པའི་དགོངས་རྫོགས་ཀྱི་དངོས་སྐྱེས་འབུལ་བ་དང་།
གོང་མ་ཆེན་པོ་ཁྲི་གསར་གྱི་བཀའ་གསེར་ཡིག་བཅས་སྐྱེལ་བར་མི་སྣ་ཏཱ་བླ་མ་ཆོས་འཕེལ་དེར་
རྒྱས་དང་བློ་བཟང་དཔལ་འབྱོར།། རིམ་པ་གཉིས་པའི་ཁྲི་ཡ་ཁེའི་ཐུ། རིམ་པ་གསུམ་པའི་ཁྲི་ཡ་
ཨར་བུབ། རྫར་ཁོ་ཆི་པར་ཐ། རྫར་ཁོ་ཆི་ཡུང་སུག སྦི་ཆའི་ཆི་གཉིས་སོགས་དཔོན་གཡོག་
བདུན་ཅུ་སྐོར་དང་། ལྷ་སར་གོང་མའི་སྐུ་ཚབ་ཏུ་ཡོད་པའི་ཨམ་བན་ནཱ་སཱན་ཐུ་བཅས་འབྱོར་
པར་དེ་གོང་རྒྱལ་རྩེར་ཆིབས་བསུ་སོགས་སྔར་སྲོལ་དང་། འདི་ཁར་འབྱོར་ཉིན་བདེ་ལེགས་
དགའ་ཚལ་དུ་ཐོབ་བསུ། ཟུར་བཞི་སློབ་དཔོན། མི་ཚན་སོ་སོ། མགྲོན་དྲུང་བཅས་པས་རྟ་
བསུ་དར་འཕྱར། དུང་འབུད་བཅས་པའི་བཀུར་སྟི་བླ་ན་མེད་པ་དང་བཅས་ཏེ་བླ་བྲང་དུ་ཤར་
རྒྱག་བྱོན་པའི་དུས་གོང་མ་ཆེན་པོའི་གསེར་ཡིག་ཕྱག་ཏུ་བཀུར་སྟི་ཆེན་པོས་བཞེས་ཤིང་། ་ གོང་
མ་ཆེན་པོར་སྐུའི་འཚམས་ཞུ་སོགས་སྔར་བཞིན་གནང་། དེ་ནས་དཔོན་གཡོག་ཚང་མར་ཕྱག་
དབང་དང་མི་སྣ་རྣམས་ལ་ཇ་གྲལ་གྱི་ཐོག་བཀའ་འདྲི་བཟང་པོ་དང་གསོལ་སྟོན་གཟབ་རྒྱས་
སོགས་ཀྱི་སྣེ་ལེན་བཟང་པོ་དང་། སང་ཉིན་གོང་མ་གཡུང་ཊིང་རྒྱལ་པོ་ཞི་བར་གཤེགས་པ་དེ་
ཉིད་ཀྱི་དགོངས་རྫོགས་སུ་ན་བཟའ་གོས་སེར་པོ་གཡི་དཀར་གྱི་ནང་ལྡན། བཟང་གོས་ཀྱི་སྐུ་སྟེ།
བཞུགས་འབོལ།: ལྗོན་ཤིང་གི་ཕྱག་འཕྲེང་རིན་པོ་ཆེའི་རྒྱན་ལྡན། སྣམ་བུའི་སྐུ་ལྕམ་སེར་པོ་
ལིང་གི་ནང་ལྡན་བཅས་དང་ཆོས་གྲྭ་འདིར་མང་འགྱེད་ཀྱི་ཐེབས་སུ་དངུལ་སྲང་སྟོང་ཕྲག་གཅིག
མཛོད་བཏགས་ཆེ་བ་བརྒྱ་དང་ཆུང་བ་སྟོང་ཕྲག་གཅིག །ཇ་སྦག་བརྒྱ། འདི་ཁའི་དགོན་ལག་
བྱིངས་ལ་དངུལ་སྲང་སྟོང་དང་མཛོད་བཏགས་ཆུང་བ་སྟོང་། ཇོ་སྦག་ཉིས་བརྒྱ་བཅས་བསྟར་བ་
ལྟར། འདི་ཉིད་དུ་གོང་མ་ཆེན་པོ་དེ་ཉིད་ཀྱི་དགོངས་པ་ཡོངས་སུ་རྫོགས་པའི་ལྗགས་བསྔོ་རྒྱུས་
པར་མཛད། བཞུགས་གྲལ་གྲོལ་འཕྲལ་གོང་མ་ཆེན་པོ་ཁྲི་གསར་ནས་གསེར་ཡིག །རྟེན་མཛོད་
བཏགས་ཆེ་ཆུང་བཅུ་ ཐམ་པ། མཛོད་གོས་སྣ་ཚོགས་ཡུག་ཆེན་བཅུ་གཉིས། དངུལ་ལྡོང་།
604



དངུལ་གྱི་བྱ་མ་བུམ། དངུལ་ཕོར་རྣམས་དང་། གཞན་ཡང་གནང་སྐྱེས་འཕར་མ་གུ་གུ་ཤའི་
མཎྜལ། ཆོས་འཁོར། མཆོད་ཀོང་། སྤོས་ཕོར། དཀར་ཡོལ་དང་ཤེལ་གྱི་དཔྱད་པ་སྣ་ཚོགས་
ངོ་མཚར་བ། མཛོད་གོས་སྤུ་མ་དང་རྒྱུན་བཞི། ཚོས་གཉིས། ཁ་ཐི་སོགས་ཡུག་ཆེན་བཅོ་
བརྒྱད་བཅས་སྩལ་བའི་བཀུར་ཟོས་བླ་ན་མེད་པ་གནང་བ་རྣམས་སྲི་ཞུ་དང་བཅས་པས་བཞེས།
མི་སྣ་རྣམས་ནས་ཀྱང་དངུལ་གྱི་མཎྜལ། གོས་དར་སོགས་རང་རང་གི་འབྱོར་པ་དང་བསྟུན་པའི་
འབུལ་ནོད་གཟབ་རྒྱས་ཕུལ། དེ་ནས་རིམ་བཞིན་མི་སྣ་རྣམས་ལ་ཚེ་དབང་དང་། གོང་མ་ཆེན་
པོར་གསེར་ཡིག་གི་བཀའ་ལན་དང་། དགོངས་རྫོགས་གནང་སྐོར་བཅས་ཀྱི་ཞུ་ཡིག་ཞིབ་རྒྱས་སུ་
འབུལ་བ་གནང་། དེ་དུས་གོང་མ་ཞི་བར་གཤེགས་པ་གང་གི་དགོངས་རྫོགས་སུ་རྗེ་བླ་མ་ཉིད་
ནས་རྒྱལ་བ་ཐམས་ཅད་མཁྱེན་པ་ཆེན་པོར་ལྗགས་བསྔོ་ཞུ་རྟེན་མཛོད་བཏགས་ཆེ་བ། གསེར་
མགུར་སྲང་། དངུལ་ལྔ་བཅུ་མ་དྲུག །བཟང་གོས་ཡུག་བཞི་རྣམས་དང་། ཆོས་སྡེ་ཆེན་པོ་སེར་
འབྲས་དགེ་གསུམ། བཀྲ་ཤིས་ལྷུན་པོ་སོགས་ཀྱིས་མཚོན་པའི་དགོན་ཁག་མང་པོའི་དགེ་འདུན་
ཁྲི་ཕྲག་གཉིས་དང་བརྒྱད་བརྒྱ་ལྷག་པར་མང་ཇ་གཉིས་རེའི་ཐོག་འགྱེད་ཁྱོན་དངུལ་སྲང་སྟོང་
དང་བརྒྱད་བརྒྱ་བཅུ་གསུམ་སྒོར། བསྔོ་རྟེན་རྣམ་གཞག་བཅས་སྩལ་ཞིང་། སྨོན་ལམ་ཡང་དག་
པས་མཚམས་སྦྱོར་གནང་། དེ་བསྟུན་འཆར་ཅན་གྱི་མི་སྣ་སྐུ་གཉེར་ཆེན་མོ་དགེ་སློང་བློ་བཟང་
བཀྲ་ཤིས་རྫོང་སྟ་གནང་བའི་མདུན་དུ་གོང་མ་ཆེན་པོར་འཚམས་ཞུ་དང་ཁྲི་གསར་ཕེབས་ཀྱི་
ལེགས་འབུལ་བཅས་ཟླ་བ་དྲུག་པའི་ནང་དུ་རྫོང་སྟ་གནང་། ཚེས་བཅུ་བཞིའི་ཉིན་འབྲོང་རྩེ་
གོང་འོག་གཞིས་བྱེས་ནས་ཞབས་བརྟན་ཕུལ་བར་ཞལ་མཇལ་གནང་ཞིང་འདི་ལོ་ཡང་ཆར་ཤིན་
ཏུ་དཀོན་པར་ཆར་འབེབས་སྔར་བཞིན་ཁག་མང་གནང་བས་ཆར་ཤིན་ཏུ་ཆེ་བ་བབས། སྨོན་
ལམ་ཆེན་མོ་དང་དྲུག་པ་ཚེས་བཞིའི་མཆོད་པ། ཚེས་བཅོ་ལྔ་ནས་དབྱར་གནས་སྦྱོར་དངོས་རྗེས་
གསུམ་ཚང་བ་གནང་ཞིང་། ཆོས་གྲྭ་འདིས་མཚོན་པའི་དགོན་སྡེ་མང་པོ་ལ་མང་འགྱེད་བཅས་
རྒྱ་ཆེར་གནང་། ཟླ་བ་བདུན་པའི་ཚེས་བཅུ་དྲུག་ལ་རྒྱལ་དབང་ཐམས་ཅད་མཁྱེན་གཟིགས་ཆེན་
པོ་མཆོད་ཡོན་འདི་ལོ་གཙང་ཕྱོགས་སུ་ཆིབས་བསྐྱོད་གནང་རྒྱུའི་དགོངས་བཞེད་ཀྱི་གྲ་བསྒྲིགས་
ཞུ་མི་དཔོན་རབ་བརྟན་དོན་གྲུབ་ངོ་གཡོག་འབྱོར་པ་དང་སེར་འབྲས་དགེ་གསུམ་ལི་ཐང་པ་
བཅས་བརྒྱར་ཉེ་བར་ཕྱག་དབང་དང་། ཚེས་ཉེར་ལྔའི་ཉིན་དགེ་སྐོས་གསར་རྙིང་གི་མཇལ་ཕྱག་
སོགས་འཆར་ཅན་དང་བསྟུན་སེར་འབྲས་ཀྱི་གྲྭ་པ་སོགས་ཕྱོགས་བསྡུས་ཀྱི་སྐྱེ་བོ་སུམ་བརྒྱ་བརྒལ་
605



བར་ཕྱག་དབང་དང་གནམ་གང་གི་ཉིན་དགག་དབྱེའི་བྱ་བ་སོགས་ཀྱང་ལེགས་པར་བསྒྲུབ་པར་
མཛད། ཟླ་བ་བརྒྱད་པའི་ཚེས་བཅུ་གཉིས་ལ་ཅོ་ནེ་མཁན་པོའི་བང་ཕྱིན་པ་སོགས་ཅོ་ནེ། ཨ་
མདོ་པ། ཏྲེ་བོ་ཁམས་པ། སེར་འབྲས། རྒྱུད་པ་སོགས་ཕྱོགས་འདུས་ཀྱི་སྐྱེ་བོ་མང་པོ་དང་།
འདི་ཁའི་གྲྭ་རིགས་ཚོགས་གསོག་པ་ཆོས་རྗེ་སྤོས་ཁང་མཁན་པོར་འགྲོ་བའི་ཐོན་ཕྱག་སོགས་ཁྱོན་
སུམ་བརྒྱ་བརྒལ་བར་ཕྱག་དབང་དང་། ཟང་ཟིང་གི་དངོས་པོ་གྱ་ནོམ་པས་ཚིམ་པར་མཛད།
དེ་སྐབས་རྒྱལ་དབང་ཐམས་ཅད་མཁྱེན་གཟིགས་ཆེན་པོ་རྗེ་བླ་མ་ཉིད་མཇལ་བར་ཕེབས་བསྐྱོད་
མངོན་དུ་གྱུར་པས་ཕྱག་ཕྱག་པ་ཚོགས་གསོག་བློ་བཟང་ཡར་འཕེལ་རྫོང་སྟ་དང་། ཕྱོགས་འདུས་
ཀྱི་སྐྱེ་བོ་མང་པོ་ལ་རིམ་གྱིས་ཞལ་མཇལ་སོགས་སྨན་ཡོན་བླ་ན་མེད་པ་མཛད། ཟླ་བ་དགུ་པའི་
ནང་དུ་ཡང་མདོ་སྨད་པ། མཛོད་བ། རྔ་པ་སོགས་ཀྱི་དཔོན་ཁག་མང་པོར་ཞལ་མཇལ་དང་
དངོས་པོའི་གནང་སྦྱིན་བླ་ན་མེད་པ་སྩལ། དེ་དུས་སྐྱབས་མགོན་རྒྱལ་དབང་ཐམས་ཅད་མཁྱེན་
གཟིགས་ཆེན་པོ་འདི་ཁར་ཆིབས་བསྐྱོད་གནང་བའི་ཕེབས་ལམ་དུ་ཞུགས་པས་རྒྱལ་རྩེར་སྐུའི་
འཚམས་འདྲི་ཞུ་བ་དང་། ཆིབས་བསུ་ཆབས་ཅིག་པར་མགྲོན་གཉེར་དཀའ་ཆེན་སྤེལ་རྒྱང་རྗེ་
དྲུང་དང་དྲུང་འཁོར་བཅས་ངོ་གཡོག་སུམ་ཅུ་སྐོར་རྫོང་སྟ་གནང་། དེ་ནས་པ་རྣམ་ན་ཐོག་བཀྲ་
ཤིས་སྒང་དུ་ཕེབས་བསྟུན་ཕྱག་མཛོད་ལྷུན་གྲུབ་གླིང་པ་དཔོན་གཡོག་སུམ་ཅུར་ཉེ་བ་ཆིབས་
བསུར་མངགས་པ་མཛད་གདོང་སྐུའི་འཚམས་ཞུ་སོགས་ཞིབ་རྒྱས་སུ་གནང་། དེ་ནས་ཟླ་བ་དགུ་
པའི་ཚེས་བཅུ་གསུམ་གྱི་ཉིན་བཀའ་དྲིན་མཚུངས་མེད་བདག་ཅག་གི་འདྲེན་པ་དམ་པ་མཚན་
བརྗོད་པར་དཀའ་བ་སྲིད་ཞིའི་གཙུག་རྒྱན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་དང་།
ཁམས་གསུམ་གྱི་བླ་མ་སྲིད་པ་གསུམ་གྱི་འདྲེན་མཆོག་དུས་གསུམ་རྒྱལ་བ་ཀུན་གྱི་རང་གཟུགས་
མཚན་བརྗོད་པར་དཀའ་བ་པཎ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བ་ཐམས་ཅད་
མཁྱེན་གཟིགས་ཆེན་པོ་གཉིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་
ཅད་ལས་རྣམ་པར་རྒྱལ་བའི་གླིང་ཆེན་པོར་ཞལ་མངོན་པར་འཛོམས་ཏེ། དེ་ཡང་གྲྭ་ཚང་འདི་
ཁའི་སློབ་དཔོན་ལས་སྣེ། མི་ཚན་གྱི་མི་བཟང་། སྐུ་དྲག་བདག་རྐྱེན་ཡོད་རིགས། ཆབ་
འབངས་ཀྱི་སྐྱེ་བོ་ལས་ཚོ་བསྡུས་ཀྱི་རྟ་པ་བཞི་བརྒྱར་ཉེར་བའི་ཆིབས་བསུ། འདི་ཁའི་ཚོགས་
ཆེན་དང་དགོན་ལག་ཚོ་བསྡུས་ཀྱི་དགེ་འདུན་སྟོང་ཕྲག་མང་པོས་གདུགས། རྒྱལ་མཚན། ཕྱེ་
ཕུར། རོལ་མོའི་བྱེ་བྲག་ལ་སོགས་པའི་མཆོད་རྫས་ཐོགས་པ་དཔག་ཏུ་མེད་པའི་གསེར་འཕྲེང་།
606



ལྷག་པར་སྔགས་གྲྭ་པ་རྣམས་ཀྱིས་པཎ་ཆེན་ཆོས་ཀྱི་རྒྱལ་པོ་བློ་བཟང་ཆོས་ཀྱི་རྒྱལ་མཚན་གྱི་
བཞེད་སྲོལ་ཇི་ལྟ་བའི་རོལ་ཆེན་གྱི་མཆོད་སྤྲིན་དུ་མས་མངོན་པར་མཆོད་པས་མདུན་བདར་ཏེ་
ཕེབས་འཕྲལ་མཇལ་ཕྱག་གནང་བཞེད་ཀྱང་པཎ་ཆེན་ཐམས་ཅད་མཁྱེན་པ་སྐུ་ན་ཕེབས་ཆེ་ཞིང་།
སྐུ་ཁམས་ཧ་ཅང་གི་དྭངས་པ་མེད་གཤིས་སྐུ་མི་ངལ་བའི་ཁྱད་ལ་དགོངས་ནས་ཐོག་མར་ཐོས་
བསམ་གླིང་གི་བླ་བྲང་དུ་ཕེབས། དེ་ནས་དལ་གྱིས་བླ་བྲང་རྒྱལ་མཚན་མཐོན་པོར་ཕེབས་པར་
རྗེ་བླ་མ་ཉིད་སྐུ་ཁམས་ཧ་ཅང་གི་དྭངས་པ་མེད་ཀྱང་དགྱེས་པ་ཆེན་པོས་གཟིམ་འགག་ཏུ་ཕེབས་
བསུར་ཕེབས་ཤིང་། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཆོས་ཀྱི་འབྲེལ་བ་རྒྱུ་
མཚན་དུ་མཛད་པའི་གུས་ཕྱག་བཟང་པོ་གནང་བ་དང་བསྟུན་རྗེ་བླ་མ་ཉིད་ནས་ཀྱང་ཐད་བཤད་
དབུ་དུད་དང་བཅས་པ། མཇལ་དར་རྩེ་སྤྲོད། བྱིན་རླབས་ཞུ་བ་མཛད་སྐབས་གུས་པས་དབུ་
མཉམ་ཐུག་ཏུ་མཛད། དེ་ནས་གཟིམ་ཆུང་ཉི་འོད་འཁྱིལ་པར་བཞུགས་ཁྲི་སོ་སོར་ལྷན་བཞུགས་
གནང་། དེ་ནས་སྲིད་སྐྱོང་ཐོ་རོན་པའི་ལི་བསོད་ནམས་སྟོབས་རྒྱས་ལ་སོགས་པ་ཞབས་འབྲིང་
པ་ཐམས་ཅད་ལ་ཕྱག་དབང་གི་བྱིན་རླབས་སྩལ། དེ་དུས་རྗེ་བླ་མ་ཡབ་སྲས་འདི་གཉིས་དེ་གོང་
ཡུན་རིང་པོའི་བར་མ་མཇལ་བའི་རྐྱེན་གྱིས་ད་རེས་གདན་འཛོམ་མཛད་པ་འདི་ལ་ལྷག་པར་
ཐུགས་དགྱེས་པ་ཆེ་ཞིང་། ཁྱད་པར་དུ་གསུང་གི་གླེང་མོའང་འབྱམས་སུ་ཀླས། དེ་ཉིན་རྒྱལ་
མཚན་མཐོན་པོ་ནས་འདི་ཁའི་སྔོན་གྱི་ལུགས་སྲོལ་ཇི་བཞིན་པའི་གསོལ་སྟོན་གྱིས་དགྱེས་སྟོན་
སྤེལ་ཞིང་། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ནས་ཐོག་མའི་ཞལ་འཛོམ་རྟེན་
འབྱུང་དུ་དངུལ་དཀར་གྱི་མཎྜལ་ལྷ་རྫས་ཀྱི་སྣ་འདོགས་ཅན། དངུལ་བྲེ་ཆེན་བཅུ་ཕྲག་གིས་
གཙོས་པའི་ཚན་གྲངས་མང་པོ་བཅས་བསྟར་བར་མཛད། དེ་མཚུངས་རྗེ་ཉིད་ནས་ཀྱང་ཐོག་
མའི་ཞལ་འཛོམ་རྟེན་འབྱུང་དུ་དངུལ་དཀར་གྱི་མཎྜལ། དངུལ་རྟ་རྨིག་མ་བཅུས་མགོ་བྱས་པའི་
མཛོད་གོས་རྡོ་རྗེ་སེང་ལམ་མ་སོགས་གོས་ཡུག །མཛོད་བཏགས། ཧོར་དར། བྱང་སྨན། རྒྱུ་
ཟམ། ལྷོ་བལ་གྱི་རས་སོགས་ཀྱི་དགུ་ཚན་ཉེར་གཅིག་འབུལ་བ་མཛད། དེ་ཉིན་ནས་རྒྱལ་
དབང་ཐམས་ཅད་མཁྱེན་གཟིགས་ཆེན་པོ་ཐོས་བསམ་གླིང་བླ་བྲང་དུ་བཞུགས་གནས་མཛད།
ཟླ་བ་འདིའི་བསིལ་ཟེར་བྱེད་པ་ཉ་ཡོངས་སུ་གང་བའི་དུས་སུ་རྗེ་བླ་མ་འདི་ཉིད་ལ་རྒྱལ་དབང་
ཐམས་ཅད་མཁྱེན་གཟིགས་ཆེན་པོ་ནས་བརྟན་བཞུགས་ཀྱི་མཆོད་སྤྲིན་སྤྲོ་བ་མཛད་པར་ཐོག་
མའི་ཆར་འདུས་པ་རྒྱ་མཚོའི་དབུས་སུ་གདན་འདྲེན་ཞུ་རྩིས་མཛད་ཀྱང་། རྗེ་བླ་མ་ཉིད་སྐུ་ན་ཧ་
607



ཅང་ཕེབས་ཆེ་ཞིང་། སྐུ་ཁམས་ཀྱང་རྒྱུན་ཆགས་སུ་བཟང་པོ་མེད་སྟབས་གཟིམ་ཆུང་ཉི་འོད་དུ་
ཞབས་བརྟན་གྱི་གྲྭ་བསྒྲིགས་མཛད་དེ། རྣམ་རྒྱལ་གྲྭ་ཚང་བ་རྣམས་ཀྱིས་མཎྜལ་ཕུལ། རྒྱལ་
དབང་རང་ཉིད་ནས་ཕྱག་གིས་ཚོམ་བུ་བཀོད་པ་མཛད་དེ། མཎྜལ་དེ་ཉིད་ཕྱག་ཏུ་བཞེས་ནས་
མགོན་པོ་སྣང་བ་མཐའ་ཡས་ཀྱིས་ཐུགས་བསྐྱེད་ཚུལ། རྫོགས་སྨིན་སྦྱངས་གསུམ་མཐར་ཕྱིན་
ནས་བདེ་བ་ཅན་གྱི་ཞིང་ཁམས་སུ་སངས་རྒྱས་པའི་ཚུལ། སངས་རྒྱས་ནས་ཀྱང་མ་དག་པའི་
ཞིང་ཁམས་སུ་སྤྲུལ་པའི་བཀོད་པ་མུ་མཐའ་མེད་པར་བསྟན་ཏེ་འགྲོ་བའི་དོན་མཛད་ཚུལ། ལྷག་
པར་དུ་གླིང་ཆེན་པོ་འཛམ་བུའི་གླིང་གི་ཡུལ་གྲུ་སྣ་ཚོགས་སུ་མཁས་གྲུབ་ཀྱི་སྐུའི་བཀོད་པ་མཐའ་
ཡས་པ་ཞིག་བསྟན་ཏེ། སྤྱིར་ཤཱཀྱའི་རྒྱལ་པོའི་བསྟན་པ་དང་ཁྱད་པར་དུ་རྗེ་རྒྱལ་བ་གཉིས་པའི་
བསྟན་པ་རིན་པོ་ཆེའི་དཔལ་དུ་གྱུར་ཚུལ། རྗེ་རང་ཉིད་ལའང་སྡོམ་པ་གསུམ་གྱི་བཀའ་དྲིན་
སྩལ་བ་སོགས་བཤེས་གཉེན་གྱི་ཆེ་བ་བརྗོད་པའི་གསུང་ཟབ་མོ་མདོ་རྒྱུད་མན་ངག་གི་ལུང་གིས་
བརྒྱན་པ་མཁས་རྨོངས་ཐམས་ཅད་ཡིད་འཁུལ་ངེས་པའི་གསུང་བཤད་དང་བཅས་ཏེ་ཞབས་ཀྱི་
པདྨོ་ཡུན་དུ་བརྟན་པའི་ཕྱིར་གསོལ་འདེབས་གདུང་ཤུགས་དྲག་པོས་གནང་བར། རྗེ་བླ་མ་འདི་
ཉིད་ནས་ཀྱང་ཞལ་བཞེས་བཟང་པོ་གནང་། དེ་དུས་རྟེན་འབྱུང་གི་དངོས་པོ་སྐུ་གསུང་ཐུགས་
རྟེན། གསེར་གྱི་མཎྜལ་ཆེ་ལེགས། ན་བཟའ་སོགས་སྐུའི་ཉེར་སྤྱད་ཆ་ཚང་། དངུལ་ལྡོང་གཅིག་
དངུལ་གྱི་བྱ་མ་བུམ་བཞི། དངུལ་བྲེ་ཆེན་ལྔ་བཅུ་ང་གཅིག །དིང་ཕོན་ཡུག །ཧོར་གོས་བུམ་
གདན་ཚོས། ཁ་སྣ་ཚོགས་ཡུག་བཅུ་གཅིག བཀྲལ་བཏགས་དང་ཐེར་གོས་སྣ་ཚོགས་ཡུག་ཆེན་
བདུན། མཛོད་གོས་ཚོས་ཁ་སྣ་ཚོགས་སོ་སོ་ནས་ཡུག་ལྔ་རེ་ཡོད་པའི་བཞི་སྡེམས་རེ། ཧུ་ཇ་རྙིང་
པ་འཁོར་དྲུག་བརྒྱ་དང་འབྲུ་དཀར་ལྟང་བཅས་ཀྱིས་མགོ་ཚན་བྱས་པའི་མཛོད་བཏགས་ཕྱི་ནང་།
མཛོད་ཇུས་དང་རྒྱན་བཞི་གསེར་མ། མཛོད་གོས་སོགས་དངོས་པོ་བཟང་བསྒྲིགས་ཀྱི་དགུ་ཚན་
བརྒྱ་དང་ལྔ་བཅུ་བཅས་བསམ་གྱིས་མི་ཁྱབ་པའི་འབུལ་བ་དང་། དེ་མཚུངས་ཕྱག་མཛོད་ལའང་
གྱོན་པ་ཆ་ཚང་བཅས་ཀྱི་གནང་སྐྱེས་དང་། འདུས་སྡེར་མང་ཇ་བཟང་མང་དང་། གྲྭ་པ་རེར་
འགྱེད་བཀྲས་བཏགས། དངུལ་བལ་ཊམ་བདུན་རེ། ཇ་བར་ཁག་གཉིས་རེ། སྨན་རྙིང་དང་
བྱང་དར་ཁ་རེ། བསོད་ནམས་ཁ་བཏགས་བཅས་ཀྱི་འགྱེད་བཟང་པོ་གནང་ཞིང་། དེ་སྐབས་
རྟེན་འབྲེལ་གྱི་ཆོས་ཐམས་ཅད་ཆུ་ནང་གི་ཟླ་བ་ལྟར་གཟིགས་པའི་གྲུབ་དབང་ཡོངས་འཛིན་དམ་
པ་ཁྲི་ཆེན་ནོ་མོན་ཧན། རྒྱལ་པོ་ཆེན་པོ་ཐོ་རོན་པའི་ལི་བསོད་ནམས་སྟོབས་རྒྱས་སོགས་ཞབས་
608



ཕྱི་རྣམས་ནས་ཀྱང་འབུལ་ནོད་དང་གསོལ་འདེབས་སོགས་ཀྱང་རྒྱ་ཆེན་པོ་ཞུས་ཏེ། དེ་ཉིན་བླ་
བྲང་ནས་ཀྱང་དཀར་སྤྲོ་བཅས་བསྙེན་བཀུར་གཟབ་མོ་གནང་། རྒྱལ་དབང་ཐམས་ཅད་མཁྱེན་
པ་ནས་ཞབས་བརྟན་འབུལ་གནང་དང་བསྟུན་ལ་མོ་ཆོས་སྐྱོང་ཆེན་པོ་ནས་ཀྱང་རྟེན་འབྲེལ་གྱི་སྒོ་
འཕར་འབྱེད་ཕྱིར་ལྷ་དར་དམོད་ནས་དང་བཅས་པ་འབུལ་བ་མཛད། སླར་ཡང་རྒྱལ་དབང་
མཆོག་ནས་མཎྜལ་ཕྱག་ཏུ་བཞེས་ཏེ་ཚན་གྲངས་ལ་སོགས་པའི་འབུལ་ཚན་དུ་མ་དང་བཅས་ཏེ།
བཀའ་ཆོས་ཀྱི་སྙན་གསན་འབུལ་བ་མཛད་པ་ལྟར་འཁོར་རགས་བསྡུས་དང་བཅས་པ་ལ་རྗེ་
བཙུན་སྒྲོལ་མ་བཀའ་བབས་བདུན་ལྡན་སྤྱན་བདུན་མའི་རྗེས་གནང་། རྗེ་བླ་མ་ཉིད་ཀྱིས་མཛད་
པའི་ལམ་རིམ་དམར་ཁྲིད་མྱུར་ལམ་གྱི་ལྗགས་ལུང་ཆོས་ཐུན་གཅིག་བཅས་གནང་། བཀའ་ཆོས་
ཚུགས་སྐབས་ཚོགས་དུང་བཏང་བ་དང་དུས་འགྲིག་ཅིང་། ཕྱི་རུ་ནམ་མཁའ་གཡའ་དག་པ་
དང་། རླུང་གི་བསེར་བུ་ཕྲ་མོ་ཙམ་གྱི་རྒྱུ་བ་ཡང་ཚད་པ་སོགས་རྟེན་འབྲེལ་མཆོག་ཏུ་ལེགས་པ་
ནི་ཡབ་སྲས་གཉིས་སྐུ་ཚེ་མང་པོའི་སྔ་རོལ་ནས་བླ་མ་དང་སློབ་དཔོན་དང་། སློབ་མ་དང་།
རྒྱལ་པོ་དང་རྒྱལ་ཕྲན་དང་། བློན་པོ་སོགས་ཕན་ཚུན་འབྲེལ་ཆགས་པའི་དམ་ཚིག་རྣམ་པར་
དག་པར་ཅུང་ཟད་ཀྱང་ལྷད་མ་ཞུགས་པའི་རྟེན་འབྲེལ་རྨད་དུ་བྱུང་ཞིང་། ཁྱད་པར་དུ་སྐུ་ཚེ་
འདིར་ཡང་ཡབ་སྲས་ཕན་ཚུན་ཐུགས་འབྲེལ་ཤིན་ཏུ་ཆགས་པ་དང་པཎ་ཆེན་ཐམས་ཅད་མཁྱེན་
པ་དགེ་འདུན་གྲུབ་པ་དཔལ་བཟང་པོ་སླར་ཡང་རང་གི་གདན་སར་ཕེབས་པ་ལ་ཆོས་བསྲུང་དམ་
ཅན་རྒྱ་མཚོ་དང་། ཕྱིང་དཀར་བ་ལ་སོགས་པ་དཀར་ཕྱོགས་སྐྱོང་བའི་ལྷ་ཀླུ་ཐམས་ཅད་དགྱེས་
པའི་རྟགས་སུ་མངོན། ཚེས་བརྒྱུད་ཀྱི་ཉིན་ཐོས་བསམ་གླིང་གི་འདུ་ཁང་དུ་ཕྱག་མཛོད་བློ་བཟང་ .
དགེ་འདུན་མངགས་པར་མཛད་ནས། གསང་སྔགས་རྒྱུད་པ་གྲྭ་ཚང་གི་འདུས་སྡེ་ནས་དཔལ་
གསང་བ་འདུས་པ་ནས་འབྱུང་བ་ལྟར་གྱི་མཎྜལ་འབུལ་བ་སྔོན་དུ་འགྲོ་བས་ཞབས་པད་ཡུན་དུ་
བརྟན་པའི་གསོལ་འདེབས་ཕུར་ཚུགས་སུ་གནང་ཞིང་། རྒྱལ་དབང་ཐམས་ཅད་མཁྱེན་པ་ཆེན་
པོ་ནས་ཞལ་བཞེས་བཟང་པོ་གནང་། དེ་སྐབས་ཞབས་བརྟན་བཀའ་རྩོམ་གསར་པ་གནང་ནས་
འབུལ་བ་མཛད་ཅིང་། རྟེན་འབྱུང་གི་དངོས་སྐྱེས་དངུལ་དཀར་གྱི་མཎྜལ་ཞིང་ཁམས་རྒྱ་མཚོའི་
བཀོད་པ་བདེ་ལེགས་སྣ་ལྔའི་སྣེ་འདོགས་ཅན། སྐུ་གསུང་ཐུགས་རྟེན། ཞལ་དཀར་སོགས་ཉེར་
སྤྱད་ཆ་ཚང་། ན་བཟའ་སྐོར་ཚང་མ། བཞུགས་གདན།, སྐུ་སྙེ་སོགས་ཆ་ཚང་ས་སྙིང་མགུར་
སྲང་བཅོ་ལྔ་ཡོད་པའི་ཐུམས། དངུལ་བྲེ་ཆེན་སུམ་ཅུ་ཐམ་པ། གོས་རྡོ་རྗེ་སེང་ལམ་མ་ལས་གྲུབ་
609



པའི་བླ་བྲེ། རྒྱའི་སྦུག་སིལ་དང་རྒྱ་རྔ་གསར་རྙིང་བཅུ་གཅིག ། རག་དུང་སྤུས་ལེགས་ཆ།
དངུལ་ལྡོང་། དངུལ་ལྟེར། བྱ་མ་བུམ། དངུལ་གཞོང་། དངུལ་བུམ་སོགས་བདུན། ཤེལ་
དཀར《ཀར་》། བྱེ་དཀར《ཀར་》། བུ་རམ་སོགས་ལྟང་ཙེ་དགུ །མཛོད་གོས་དང་བཟང་
གོས། འགང་ལིང་། ཧོར་དར། སྨན་བྱང་བར་རྙིང་།: སྟོད་རས་ཀྱི་རིགས་སྣ་ཚོགས། རྒྱ་ཟམ་
སོགས་ཀྱི་ཚན་གྲངས་བཟང་པོ་དང་། ཆབ་འབངས་ཀྱི་དགོན་ལག་དང་ཆོས་གཞིས་ཚང་མས་ཁ་
བཏགས་རེ་བཅས་དངུལ་རྡོ་ཚད་སུམ་ཅུ་སོ་ལྔ། དེ་བསྟུན་མི་དབང་ཕོ་ལྷ་བ། སྲས་གུང་སོགས་
ལའང་མི་དམན་པ་གནང་ཞིང་། ཞབས་བརྟན་བཀའ་རྩོམ་གསར་གནང་ཡང་འདི་ཉིན་ཚོགས་
ཆེན་དུ་འཛུགས་པ་མཛད་དེ་བཀྲས་བཏགས་རེའི་ཕྱག་འགྱེད་དང་། སྐུ་ཞབས་གྲྭ་ཚང་པ་རྣམས་
ལའང་འཛུགས་པ་མཛད་པར་བསོད་བཏགས། གསེར་ཞོ། དངུལ་སྲང་རེ་བཅས་ཀྱི་ཕྱག་
འགྱེད་བཟང་པོ་སྩལ་ཏེ། ཞལ་འདོན་གྱི་རྒྱུན་ལེགས་པར་བཏོད་པ་མཛད། དེའི་ཉིན་གསོལ་
སྟོན་རྒྱས་པའི་ཐོག་གར་རོལ། བཀའ་བཅུ་པ་གཉིས་ཀྱིས་ལེགས་བཤད་ཀྱི་མཆོད་པ་སོགས་རྒྱ་
ཆེར་སྤྲོ་བ་མཛད། དེའི་སང་ཉིན་འདུས་སྡེ་སྤྱི་ནས་རྒྱུ་ཡོན་སྦྱར་ཏེ་གསོལ་སྟོན་སོགས་སྔོན་མ་
བཞིན་མཛད་རྗེས། རྡོ་གཅལ་ཆེན་མོར་ཐམས་ཅད་མཁྱེན་པ་དགེ་འདུན་གྲུབ་པའི་བཞུགས་
ཁྲིར་གདན་འདྲེན་མཛད་ནས་འདུས་པ་རྒྱ་མཚོས་ཞབས་ཀྱི་པདྨོ་བསྐལ་པ་རྒྱ་མཚོར་བརྟན་པའི་
གསོལ་འདེབས་མཛད་པར་རྟེན་འབྱུང་དངུལ་དཀར་གྱི་མཎྜལ་ལྷ་རྫས་ཀྱི་སྣེ་འདོགས་ཅན། ན་
བཟའ་ཆ་ཚང་། ཞལ་དཀར་སོགས་ཆ་འགྲིག །དངུལ་རྡོ་ཚད་ཉི་ཤུ་རྩ་གཅིག་ཁ་བཏགས་ཀྱི་སྣེ་
འདོགས་དང་བཅས་པ། ཞལ་སྔ་ནས་བཞི་སོ་སོ་ནས་མཛོད་གོས་ཡུག་གིས་གཙོས་པའི་དགུ་ཚན་
གསུམ་རེ། དགེ་སྐོས་ཆེན་མོ་ལས་ཐོག་པས་སྤོས་དང་གོས་ཡུག་གིས་གཙོས་པའི་དགུ་ཚན།
དགེ་སྐོས་བྱེད་མི་རྣམས་དང་མི་ཚན། ལས་ཚན་པའི་རིགས། ལྷ་བཙུན། རྗེ་དྲུང་། ཆོས་
མཛད་རྣམས་སོ་སོ་ནས་ཚན་གྲངས། དེ་མཚུངས་མི་དབང་དང་སྲས་གུང་སོགས་ལའང་བབ་
ཐོབ་བཅས་ཕུལ་ཞིང་། ཚོགས་ཆེན་ལ་བྱང་ཆུབ་ལམ་གྱི་རིམ་པ་བསྡུས་དོན་གྱི་གསུང་ཆོས་ཀྱང་
ཞུ་བ་མཛད། ཚེས་ཉེར་གཅིག་གི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཆོད་
ཡོན་སྟོན་འཁོར་ཚང་མར་ཚེ་རྟ་ཟུང་འབྲེལ་གྱི་རྗེས་གནང་དང་འབྲེལ་བའི་སྐུ་ཚེ་ཡུན་དུ་སྤེལ་
བའི་རྟེན་འབྲེལ་བསྒྲིག་པ་མཛད། དེ་དུས་ཡབ་སྲས་གཉིས་ཀའི་ཐུགས་བཞེད་དུ། ཡུན་རིང་
འགོལ་ལེགས་ཀྱིས་ཞལ་ལྷན་དུ་རྒྱས་ཏེ་ལུགས་གཉིས་ཀྱི་གསུང་གླེང་རྒྱ་ཆེར་གནང་བཞེད་ཆེ་ཡང་
610



སྔོན་ཐོག་མ་མེད་པ་ནས་ལོག་སྨོན་གྱི་མཚམས་སྦྱོར་གྲུབ་པའི་སྐྱེ་བོ་འགའ་ཞིག་ནས་དགག་བྱ་
བརྟན་པོ་ཡུན་རིང་བའི་ཤུགས་ཀྱིས་དགོངས་བཞེད་ལེགས་པར་མ་གྲུབ་པར་བརྟེན། ཚུལ་དེ་ལ་
ཉེ་བར་དགོངས་ནས་ཚེས་ཉེར་གསུམ་གྱི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོ་གློ་
བུར་དུ་ཕེབས་པར་གཟིམ་ཆུང་སྦུག་ཏུ་གདན་ཞུ་མཛད་ནས་གསོལ་ཇ་གསུམ་གྱི་རིང་ཡབ་སྲས་
གཉིས་ཕན་ཚུན་དགྱེས་པའི་གསུང་གླེང་དང་ཁྱད་པར་དུ་རྒྱལ་དབང་ཉིད་ཐུགས་དམ་སྤྱན་
དམིགས་ཀྱི་རིགས་མི་གསལ་བ་ཕྲན་ཚེགས་ཀྱི་ཚུལ་ཡོང་གིན་འདུག་པས་དེ་རིགས་ལ་ཇི་འདྲ་ཞིག་
མཛད་དགོས་ཞེས་ཞུ་གནང་ལ། ཕྱག་རྡོར་གྱི་བཟླས་བརྗོད་གནང་ན་ལེགས་ཚུལ་ཕེབས། དེ་
ནས་དཀར་སྤྲོའི་དགྱེས་སྟོན་གནང་ཞིང་། དེའི་སང་ཉིན་ནས་བཟུངས་ཏེ་སྐུ་མདུན་མཁན་པོ་
དར་ཁན་ཆོས་རྗེ། མཆོད་དཔོན་མཁན་པོ་ངག་དབང་ཡོན་ཏན། གཟིམ་དཔོན་མཁན་པོ་
སངས་རྒྱས་སྲིད་སྒྲུབ་སོགས་ཕྱག་ཕྱི་རགས་རིམ་ནས་སྒེར་མཇལ་ཞུས་པར་སོ་སོར་ལན་གནང་
ཞིང་། ཚེས་ཉེར་ལྔའི་ཉིན་རྒྱལ་དབང་ཐམས་ཅད་མཁྱེན་གཟིགས་ཆེན་པོར་སྣར་ཐང་བརྒྱ་རྩ་
ནས་འབྱུང་བའི་སྒྲོལ་ལྗང་གི་རྗེས་གནང་དང་རྗེ་རང་ཉིད་ནས་ལྗགས་རྩོམ་གནང་བའི་རྒྱལ་
དབང་མཆོག་གི་ཞབས་བརྟན་བཅས་ཀྱི་ལྗགས་ལུང་གནང་། འདི་སྐབས་ཀུན་རྗེ་བླ་མ་ཐམས་
ཅད་མཁྱེན་གཟིགས་ཆེན་པོ་ཉིད་སྐུ་ན་ཕེབས་ཆེ་བ་དང་སྐུ་ཁམས་ཀྱང་ཧ་ཅང་མི་དྭངས་པ་
བཅས་སྐུ་གཟུགས་སྦྱོར་མི་བཟོད་པ་ལྟ་བུར་ཡོད་ཀྱང་། ཞལ་འཛོམས་ལྷན་རྒྱས་ཀྱི་དུས་སྤྲོ་
ཉམས་ཤིན་ཏུ་ཆེ་ཞིང་སྐུ་ཁམས་ཀྱང་ཤིན་ཏུ་དྭངས་པར་སེམས་ཅན་ཀུན་ལ་སྨན་ཡོན་དུ་གྱུར་པ་
དང་། བསྟན་པ་ལ་ཆེས་ཆེར་ཕན་པའི་གསུང་གླེང་ཡང་མཆོག་ཏུ་འཕེལ། དེ་ནས་རིམ་པ་
བཞིན་མང་བཀུར་རྒྱལ་པོའི་གདུང་དྲི་མ་མེད་པ་གུ་གེ་ཆོས་ཀྱི་རྒྱལ་པོ་དང་མངའ་རིས་གུང་།
མངའ་རིས་དཔོན་ཁག་སོགས་ནས་ཞབས་བརྟན་མཎྜལ་སོགས་འབུལ་སྣོད་ཕུལ་བ་ཐམས་ཅད་
དགྱེས་བཞིན་བདག་གིར་མཛད། དེ་ནས་ཚེས་ཉེར་བརྒྱད་ཀྱི་ཉིན་རྒྱལ་དབང་མཆོག་ཕྱིར་
ཕེབས་ཀྱི་དབུ་དོད་པས་ཕེབས་རྫོངས་སུ་གཟིམ་ཆུང་ཉི་འོད་འཁྱིལ་བར་གསོལ་སྟོན་བཟང་པོ་
དང་བཅས་ཏེ་དངུལ་དཀར་གྱི་མཎྜལ་མཛོད་བཏགས་སྣ་ལྔའི་སྣེ་འདོགས་ཅན། བཅོམ་ལྡན་
འདས་མགོན་པོ་ཚེ་མཐའ་ཡས་པའི་སྣང་བརྙན་བྱིན་རླབས་ཆེ་བ། ན་བཟའ་ཆ་འགྲིག །ཆིབས་
ཆེན་སྒ་འཁོར་ཆ་ཚང་། གསེར་སྲང་དགུ། དངུལ་སྲང་ཆེན་རྟ་རྨིག་མ་ཉེར་གཅིག་ལྷ་རྫས་སྲིད་
དུ་རིང་པོས་སྤྲས་པ། གན་གོས་བཟང་པོའི་བླ་རེ་ལེགས་པ། གོས་བཟང་གི་རྟེན་ཁེབས་ཁྲ་
611



བསྒྲིགས། དངུལ་ལྡིར། བྱ་མ་བུམ། བུམ་པ། དངུལ་ཕོར། དངུལ་ལྡོང་སོགས་དངུལ་ཚེས་
དྲུག རྟ་དཀྱུས་མ་སྒ་འཁོར་ཆ་ཚང་དྲུག་དང་རྟ་རྐྱང་གཉིས། བྱེ་ཀར། ཤེལ་ཀ་ར། བུ་རམ།
འབྲུ་དཀར་བཅས་ལྟང་ཙེ་བདུན་རྣམས་ཀྱིས་མགོ་བྱས། མཛོད་བཏགས། མཛོད་གོས། ཧོར་
དར། སྨན་བྱང་བར་རྙིང་སོགས་དང་། ཨེ་ལེ་ཙ། ལ་ཁྲ། དར་ཁྲ་རྒྱ་ཟམ་སོགས་རས་ཆ་སྣ་
ཚོགས་པའི་ཚན་གྲངས་བཟང་པོ་བདུན་ཅུ་དོན་ལྔ་དང་། སླར་ཡང་ཞལ་མྱུར་དུ་འཛོམས་པར་
མཛད་དེ་བསྟན་པ་དང་འགྲོ་བ་ལ་ཕན་པ་བླ་ན་མེད་པ་འགྲུབ་པར་མཛད་པའི་གསོལ་འདེབས་
དང་རྟེན་འབྲེལ་དུ་དགོངས་ནས་རིན་ཆེན་གཉིས་པའི་མཎྜལ་མཛོད་བཏགས་ཀྱི་སྣེ་འདོགས་
ཅན། དངུལ་བྲེ་ཆེན་ལྔ། དངུལ་ལྡིར་སྤུས་ལེགས། ཧུ་ཇ་འཁོར་དྲུག་ལྔ། བུར་ལྟང་བརྒྱད།
འབྲུ་དཀར་ལྟང་རྩེ་ལྔ། སྨན་བྱང་། བཟང་གོས། ཟམ་སོ། དཀར་རས་སོགས་ཀྱི་ཚན་གྲངས་
བཟང་པོ་བཅས་གནང་ཞིང་། དེ་མཚུངས་ཁྲི་ཆེན་ནོ་མོན་ཧན། སྲིད་སྐྱོང་ཆེན་པོ་ཕོ་ལྷ་བ།
མངའ་རིས་གུང་སོགས་ལ་གནང་སྐྱེས་རྨད་དུ་བྱུང་བ་དང་། སྐུ་མདུན་ནང་མ། མཚན་ཉིད་
ཞབས་ཕྱི་དང་ཤོད་ཀྱི་བཀའ་བློན་སོགས་ཞབས་ཕྱི་ཆེ་ཕྲ་ཐམས་ཅད་ལ་རང་རང་གི་གོ་བབས་
དང་མཐུན་པའི་གནང་སྦྱིན་བཟང་པོ་ཕུལ་དུ་ཕྱིན་པ་བཅས་གནང་། གཞན་ཡང་དེ་སྐབས་
མངའ་རིས་དཔོན་ཁག་སོགས་མང་པོར་ཕྱག་དབང་དང་གནང་སྐྱེས་སོགས་བླ་ནས་བླར་སྤེལ་བ་
བསྟར་བར་མཛད། ཟླ་བ་བཅུ་པའི་ཚེས་གཉིས་ཀྱི་ཉིན་རྒྱལ་དབང་ཐམས་ཅད་མཁྱེན་པ་དཔོན་
གཡོག་ཉུང་བསྡུས་གདན་འདྲེན་ཞུ་བ་མཛད་དེ། གཟིམ་སྦུག་བཀའ་གདམས་ཕོ་བྲང་དུ་ལྷན་
རྒྱས་མཛད། དེ་སྐབས་ཡབ་སྲས་གཉིས་དགྱེས་པའི་གསུང་གླེང་མང་པོ་གནང་ཞིང་། ཁྱད་པར་
དུ་རྗེ་བླ་མ་པཎ་ཆེན་ཆོས་ཀྱི་རྒྱལ་པོ་ཉིད་ནས་རྒྱལ་དབང་རྡོ་རྗེ་འཆང་ཆེན་པོར་སྒྲོལ་དཀར་ཡིད་
བཞིན་འཁོར་ལོའི་སྣང་བརྙན་པཎ་ཆེན་གོང་མ་ན་རིམ་གྱི་ཐུགས་དམ་རྟེན་གྲས་བྱིན་རླབས་ཤིན་
ཏུ་ཆེ་བ་ཞིག་གནང་ནས། སྤྱིར་སངས་རྒྱས་ཀྱི་བསྟན་པ་དང་སྒོས་སུ་ཆོས་ཀྱི་རྒྱལ་པོ་རྒྱལ་བ་
གཉིས་བའི་བསྟན་པ་རིན་པོ་ཆེའི་བདག་པོ་དང་། སེམས་ཅན་མ་ལུས་པ་དང་ཁྱད་པར་དུ་
འཛམ་བུའི་གླིང་གི་འགྲོ་བ། ལྷག་པར་ཅན་དུ་བོད་གངས་ཅན་གྱི་འགྲོ་བ་འདི་རྣམས་ལ་དེང་གི་
དུས་སུ་གནམ་འོག་ས་སྟེང་འདི་ན་རྗེ་ཉིད་ལས་སྐྱབས་གནས་གཞན་མེད་པས་ཚུལ་དེ་རྣམས་ལ་
ཉེ་བར་དགོངས་ཏེ་བསྟན་པ་དང་འགྲོ་བའི་དཔལ་དུ་ཞབས་ཀྱི་པདྨོ་སྲིད་པའི་མཐའ་ཇི་སྲིད་དུ་
བརྟན་པར་བཞུགས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་
612



མཛད་དགོས་ཞེས་དོན་གྱི་རྒྱལ་ཚབ་ཏུ་དབང་བསྐུར་བ་མཛད་ཅིང་། རྒྱལ་དབང་མཆོག་ནས་
ཀྱང་པཎ་ཆེན་ཐམས་ཅད་མཁྱེན་པ་ཆེན་པོ་ཞབས་ཀྱི་པདྨོ་ཡུན་རིང་དུ་བརྟན་པར་བཞུགས་ནས་
ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་བར་མཛད་དགོས་པའི་གསོལ་
བ་ནན་ཏན་དུ་འདེབས་པ་གནང་ཞིང་། རྟེན་འབྲེལ་ལེགས་འགྲིག་དང་དཀར་སྤྲོའི་དགྱེས་སྟོན་
བཟང་པོ་མཛད། འདི་སྐབས་པཎ་ཆེན་ཐམས་ཅད་མཁྱེན་གཟིགས་ཆེན་པོ་སྐུ་ན་ཕེབས་ཤིན་ཏུ་
ཆེ་ཞིང་། སྐུ་གཟུགས་ཀྱང་ངན་པའི་ཚུལ་གྱིས་སྐུ་ཆུང་ངུར་གྱུར་པ་དང་། མཁས་ཤིང་གསལ་ལ་
གཞུངས་པའི་སྐྱེ་བོ་རྣམས་ཀྱིས་བརྟགས་ན་གསུང་གི་ཕེབས་སྒོ་ཡང་ཤིན་ཏུ་ངན་པའི་ཚུལ་ཡོད་པ་
དང་། རྒྱལ་དབང་ཐམས་ཅད་མཁྱེན་པ་ཉིད་ཀྱང་དོན་གྱིས་རྒྱལ་ཚབ་དམ་པར་དབང་བསྐུར་
བའི་ཚུལ་ཡང་མཁྱེན་པས་གཟིམ་ཆུང་ནས་ཕྱིར་ཕེབས་སྐབས་ཐུགས་སྐྱོ་བའི་ཚུལ་ཡང་བྱུང་བར་
སྣང་ངོ༌། དེ་ནས་ཐུགས་འཕྲེང་བཞིན་ཐོས་བསམ་གླིང་དུ་ཕྱིར་ཕེབས། ཚེས་གསུམ་གྱི་ཉིན་
རྒྱལ་དབང་མཆོག་གདན་ས་འདི་ཁ་ནས་ཆིབས་ཁ་བསྒྱུར་བར་ཟམ་སྣེ་ཤར་དུ་གསོལ་ཐབ་ཐབ་
སྐྱེལ་དང་། ཕྱག་མཛོད། ཟུར་བཞི་བླ་མ། དགེ་སྐོས། མི་ཚན་གྱི་རྒན་པོ། སྐུ་སྐྱེ་རྗེ་དྲུང་
སོགས་ཀྱིས་བཀུར་ཟོས་དང་བཅས་ཕེབས་སྐྱེལ་གནང་ཞིང་། ལྷ་ལྡན་གྱི་བར་དུ་ཆིབས་སྐྱེལ་གྱི་
ཞབས་ཕྱི་ཞུ་བར་ཕྱག་ཕྱག་པ་རྫོང་སྟ་གནང་སྟེ། མདོར་ན་ཡབ་སྲས་འདི་གཉིས་ཀྱི་ཞལ་འཛོམ་
གྱི་མཛད་པ་འདི་དག་ཐམས་ཅད་ལ་རྣམ་དཔྱོད་དང་ལྡན་པ་དག་གིས་བརྟགས་ན། ས་ཆེན་པོ་
ལ་རབ་ཏུ་ཞུགས་པའི་རྒྱལ་སྲས་ཀུན་གྱིས་ཀྱང་དཔག་པར་དཀའ་བའི་རྣམ་ཐར་ངོ་མཚར་བ་མང་
དུ་ཡོད་དོ། ། དེ་དུས་གངས་ཅན་གྲུབ་པའི་ཐིག་ལེ་ཆེན་པོ་དཔལ་ས་སྐྱ་པ་རྒྱལ་བ་ཡབ་སྲས་གཉིས་
དང་། སྲིད་སྐྱོང་ཆེན་པོ་སོགས་མཇལ་ཁར་ཕེབས་པར་རྟ་ཐབ་ཀྱི་བསུ་བ། བཞུགས་ཡུལ།
བཞུགས་རིང་ གི་ བསྙེན་བཀུར་ སོགས་ བཟང་ པོ་ དང་། མཇལ་ འཛོམ་ གྱི་ དུས་ སུ་ བཞེང་
《བཞེངས་》བ། ཕྱག་ལན། ཐང་བཤད། མཇལ་དར་རྩེ་སྤྲོད། གསོལ་ཇ་ཇ་གྲལ་སོགས་ཀྱིས་
དགྱེས་ཞལ་མངོན་དུ་གྱུར་ཅིང་། དེ་ནས་རིམ་པ་བཞིན་དགའ་ལྡན་ཕུན་ཚོགས་གླིང་པ། ལྷ་རྩེ་
དགའ་ལྡན་འོག་མིན་གླིང་། ཤེལ་དཀར་ཆོས་སྡེ། བསམ་གྲུབ་དགའ་ལྡན་པ་རྣམས་ནས་ཞབས་
བརྟན་འབུལ་ནོད་ཕུན་སུམ་ཚོགས་པ་དང་བཅས་ཏེ་ཞབས་པད་བསྐལ་བརྒྱར་བརྟན་པའི་རྟེན་
འབྲེལ་བསྒྲིགས་པར་སོ་སོར་མཇལ་སློག་ཞལ་བཞེས་སོགས་བཟང་པོ་གནང་། འདི་ལོ་དགའ་
ལྡན་ལྔ་མཆོད་ཆེན་མོ་ཤིན་ཏུ་བཞེས་པར་གྱུར། ཟླ་བ་བཅུ་གཅིག་པའི་ཚེས་བཅོ་ལྔ་ལ་གསང་
613



སྔགས་རྒྱུད་པ་གྲྭ་ཚང་གི་བླ་མ་ཞལ་སྔ་ནས་ལྷུན་གྲུབ་རྩེ་པ་ཞི་བར་གཤེགས་པའི་ཚབ་ཏུ་གདོང་
དཀར་མདངས་ཆེན་བླ་མ་རྗེ་ཞལ་སྔ་ནས་ཡེ་ཤེས་རྒྱལ་མཚན་བསྐོ་བཞག་གནང་། འདི་སྐབས་
སྐྱབས་མགོན་རིན་པོ་ཆེ་མགུལ་ཆམ་ཞིག་བཞེས་པས་སྐུ་ཁམས་ལྟེམ་གཞི་ཆེ་སྟབས་ཆབ་ཀྱི་སྙུན་
གཞི་འཕར་བས་བཞེས་དྭངས་ཅུང་ཟད་ཞན་པར་ཕྱག་མཛོད་རིན་པོ་ཆེ་ནས་སྐྱབས་མགོན་ཉིད་
ཀྱི་གསུང་བརྟག་ལ་ཕེབས་པ། གོང་ས་རིན་པོ་ཆེའི་བཀའ་ཕེབས། ལ་མོ་ཆོས་སྐྱོང་ཆེན་པོར་
ལུང་ཞུ་སོགས་ཀྱི་ཞབས་བརྟན་སྐུ་རིམ་རྒྱ་ཆེར་བསྒྲུབ་པ་དང་། མགྲོན་གཉེར་ས་ཁུད་པ།
དཔོན་ཚང་ཆེན་མོ། འདམ་བླ་མ། གདོང་དཀར་གཉེར་པ། རྩྭ་གཉེར་སོགས་ནས་ཀྱང་ཞབས་
བརྟན་དུ་འདུས་སྡེར་མང་འགྱེད། གཞན་ཡང་གྲྭ་ཚང་ཁག་གི་བླ་མ། སྤྱི་ས། དགེ་སྐོས། མི་
ཚན། སྐུ་འཁོར་སོགས་ནས་ཀྱང་ཞབས་བརྟན་དུ་མང་ཇ་ཞུ་མི་མང་བ་དང་། ལྷག་པར་དུ་ཟླ་བ་
བཅུ་གཉིས་པའི་ཚེས་གཅིག་གི་ཉིན་ཟུར་བཞི་སློབ་དཔོན། དགེ་སྐོས་ཆེན་མོ་སོགས་འདུས་སྤྱི་
དང་། ཕྱག་མཛོད་རིན་པོ་ཆེ་སོགས་ཀྱིས་དབུས་པའི་སྐུ་འཁོར་བཅས་ཚང་མ་ནས་ཆབས་གཅིག་
《ཅིག་》པར་གཟིམ་ཆུང་ཞབས་བརྟན་མཎྜལ་སྐུ་གསུང་ཐུགས་རྟེན། ཉེར་སྤྱད། དངོས་
འབུལ་བཅས་མགྲིན་གཅིག་གིས་གསོལ་བ་རྩེ་གཅིག་ཏུ་བཏབ་སྟེ། ཞབས་པད་ཡུན་རིང་དུ་
བརྟན་པའི་རྟེན་འབྲེལ་གྱི་སྒོ་ལེགས་པར་བསྒྲིགས། དེ་ནས་བཟུངས་ཏེ་གདངས་བསྐྱེད་ཀྱི་ངོ་
ཙམ་བྱུང་། ཟླ་བ་འདིའི་ཚེས་བརྒྱད་ཀྱི་ཉིན་པཎ་ཆེན་ཐམས་ཅད་མཁྱེན་པ་དགེ་འདུན་གྲུབ་ཀྱི་
དུས་མཆོད་གླིང་མེ་མཆོག་ཏུ་བཞེས་པ་བྱུང་ཞིང་། ཕྱི་ལོ་འདིར་ཇི་ལྟར་འོང་བ་དང་རྒྱུན་གྱི་
བརྟག་དཔྱད་མཛད་སྲོལ་ལ་བརྟགས་ན་ཧ་ཅང་གི་བཞེས་པ་ཞིག་ཡོང་དོན་མེད་ཀྱང་། རྗེ་བླ་མ་
ཉིད་ཀྱི་འཕྲིན་ལས་དུས་ནམ་ཡང་ཆད་པ་མེད་པར་རྒྱས་པའི་རྟེན་འབྲེལ་དུ་སྣང་། དེར་རྒྱལ་
དབང་ཐམས་ཅད་མཁྱེན་གཟིགས་ཆེན་པོ་མཆོད་ཡོན་ནས་སྐུའི་འཚམས་འདྲི་ཞུ་བ་དང་།
ཞབས་པད་ཡུན་དུ་བརྟན་པའི་སྙན་བསྐུལ་གྱི་ཞུ་ཡིག་རྟེན་སྦྲགས་བཅས་གཟིམ་འགག་རྗེ་དྲུང་ཡེ་
ཤེས་རྣམ་རྒྱལ་ཆེད་རྫོང་བཀའ་དྲིན་ཆེ་བར་དགྱེས་སྤྲོ་ཆེན་པོའི་སྒོ་ནས་གསུང་ལན་རྣམས་ཀྱང་
འཚེམ་མེད་སྩལ། ཚེས་བཅོ་ལྔ་ལ་ཁལ་ཁ་ཞབས་དྲུང་རྙིང་པའི་སྐུ་སྐྱེ་ནོ་མིན་ཧན་གྱི་ཕྱག་མཛོད་
དང་ཆིང་དབང་བདེ་ཆེན་སྐྱབས་ཀྱི་མི་སྣ་བཅས་རིམ་འབྱོར་གྱི་བྱང་རྒྱུད་རྒྱལ་ཁག་གི་ཞབས་
བརྟན་ཕུལ་བར་རྗེ་བླ་མ་ཉིད་སྐུ་ཁམས་བདེ་མོ་མེད་ཀྱང་སྦྱིན་བདག་འདི་རྣམས་སྐུ་གལ་ཆེ་
སྟབས་བླ་དཔོན་གྱི་མི་སྣ་ངོ་བོ་བཅུ་བདུན་དང་། གཡོག་བརྒྱ་ཕྲག་ལ་ཉེ་བར་ཕྱག་དབང་གནང་
614



ཞིང་། ཁོང་རྣམས་ནས་ཀྱང་རང་རང་གི་འབྱོར་དངོས་དང་བསྟུན་པའི་འབུལ་ནོད་རྒྱ་ཆེར་
བསྒྲུབ་པ་རྣམས་ལ་དགེ་བ་རྫོགས་བྱང་དུ་བསྔོ་བའི་བཀའ་དྲིན་བླ་ན་མེད་པ་མཛད། མེ་སྦྲུལ་
གནམ་ལོ་གསར་ཚེས་ཀྱི་རྟེན་འབྱུང་འབུལ་བ་དང་ལྷ་ལྡན་སྨོན་ལམ་ཆེན་མོར་མཆོད་སྤྲིན་སྤྲོ་བ་
བཅས་ལ་དྲུང་འཁོར་སྦྲེལ་པོ་རྫོང་སྟ་གནང་། ཚེས་ཉི་ཤུ་སྐོར་ལ་ཁལ་ཁའི་མི་སྣ་རྣམས་ལ་རྟེན་
དང་བྱིན་རླབས་སོགས་ཀྱི་ཐོན་ཆས་གཟབ་པར་གནང་། - ཉེར་གཉིས་ནས་བཟུངས་ཏེ་དུས་
གཏོར་ཆེན་མོ་སྔར་ལྟར་ཚུགས་པར་སྔགས་ཁང་དང་ངོ་མཚར་བཀོད་པ་བཅས་སུ་བསྙེན་བཀུར་
ཕུན་སུམ་ཚོགས་པ་སྔར་རྒྱུན་ལྟར་གནང་། དུས་གཏོར་ཆེན་མོ་ཡང་ཐུགས་གྲྭ་ཤིན་ཏུ་འགྲིག་
ཅིང་། གནམ་གང་གི་དགྱེས་སྟོན་སོགས་ཀྱང་སྔར་ལྟར་གནང་། ལོ་འདི་ནང་དུ་ལྷ་ལྡན་སྨོན་
ལམ་ཆེན་མོར་ཇོ་ཤཱཀ་རྣམ་གཉིས་ལ་སྟོང་མཆོད། དགེ་འདུན་འདུས་པར་བསྙེན་བཀུར་དང་
ཕྱག་འགྱེད་སོགས་སྔར་ལྟར་དང་། སེར་འབྲས་དགེ་གསུམ། དབུས་ལྷོ་བྱང་གི་དགོན་ཁག་རིས་
མེད་ལ་མང་ཇ་བཅོ་ལྔ་རེ་དང་ཕྱག་འགྱེད། - སྐུ་ཞབས་གྲྭ་ཚང་དུ་འཕར་མ་བཅས་དང་། རྭ་
སྒྲེང་། ཡང་དགོན། འོལ་ཁ་རྫོང་ཕྱི། ཆོས་འཁོར་རྒྱལ། རྩེད་ཐང་དགའ་ལྡན་ཆོས་འཁོར།
མངའ་རིས་གྲྭ་ཚང་། རྨེ་རུ། དབེན་ས་ཆོས་ཀྱི་ཕོ་བྲང་། ཆོས་འཁོར་དབུས་སྡིངས། སྣར་ཐང་
ཆོས་སྡེ། ཞྭ་ལུ་རི་མཐིལ། རོང་བྱམས་ཆེན། ཤུག་ཆོས་འཁོར་གླིང་། ཤངས་དགའ་ལྡན་ཆོས་
འཁོར་གླིང་། མདངས་ཆེན། གསེར་མདོག་ཅན། གངས་ཅན་ཆོས་འཕེལ། དགའ་ལྡན་རབ་
རྒྱུས་དང་སྤོས་ཁང་ཚོགས་པ། རྩེད་གདོང་ཆོས་སྡེ། མཚན་སྒྲོག་པ། ཐུབ་བསྟན་རྣམ་རྒྱལ།
བཀྲ་ཤིས་དགེ་འཕེལ། འབྲོང་རྩེ་ཆོས་སྡེ། ལྷུན་པོ་རྩེ། སྲད་རྒྱུད་པ། བ་སོ་བ། ཐར་པ་ཆོས་
སྡེ་སོགས་དགོན་ཁག་མང་པོ་དང་རི་ཁྲོད་ཁག ་ །འདི་ཁར་ཚོ་བསྡུས་བཅས་མང་པོས་གདུགས་
ཤེར། སྒྲོལ་མ། ཚེ་གཟུངས་རྣམས་གྲངས་གསོག་དང་། སྐུ་ཚེ་བསྒྲུབ་པ། བཀའ་འགྱུར་དང་
བསྟན་འགྱུར། རྒྱས་འབྲིང་བསྡུས་གསུམ། གསེར་འོད་དང་གཟུངས་བསྡུས་བཅས་གསུང་སྒྲོག
ཆོས་བསྲུང་སྤྱི་དང་བྱེ་བྲག་གི་བསྐང་བ། བྱང་ཆེན་གྱི་དཔལ་མགོན་ཞལ་བཞི་པ་དང་རྒོད་ཚང་
གི་ཆོས་སྐྱོང་ཆེན་པོ་ལྕམ་སྲིང་གི་སྐུ་མདུན་དུ་དགེ་སློང་བསྙེན་སོང་འགས་བསྐང་བ། བཟླས་
གཏོར་སོགས་ཞབས་བརྟན་སྣེ་མང་གནང་བའི་དུས་རྣམས་སུ་ཇ་ཐུག་སོགས་ཉིན་རེའི་ཞབས་
ཏོག་ཕུལ་དུ་ཕྱིན་པ་གནང་ཞིང་། ཡོན་དངུལ་རས་ཇ་ལྕགས་འབྲུ་སོགས་དང་དངོས་པོ་སྣེ་མང་
གནང་བ་དེ་རྣམས་ཁྱོན་བསྡོམས་གོང་ཧྲིལ་ཕབ་དངུལ་སྲང་ཆིག་ཁྲི་ཉིས་སྟོང་བདུན་བརྒྱ་དགུ་
615



བཅུ་གོ་དགུ་སྐོར་ཐོབ་པ་དང་། སྐྱིད་གྲོང་གི་འཕགས་པ་ཝ་ཏི་བཟང་པོ། ཆོས་ལི་ཐུབ་པ། རྗེ་
བླ་མ།: རྗེ་རེད་མདའ་པ་རྣམས་དང་། སངས་རྒྱས་བྱང་སེམས་ཀྱི་སྐུ་བརྙན་མེ་ཐུབ་མ་མང་པོ་
བཅས་ལ་སྣ་ལྔའི་མཆོད་པ། ངམ་རིང་དུ་ཇོ་བོ་རྗེ་དཔལ་ལྡན་ཨ་ཏི་ཤས་བཞེངས་ཚུལ་རྒྱུད་
བཤད་མཆོད་རྟེན་དུ་གྲགས་པར་བྱི་དོར་ལེགས་པར་མཛད། ་ བཟོ་རིགས་པ་རྣམས་ལ་ཕོགས་ཇ་
ཐུག །ལག་གཡོག་སོགས་འུལ་མི་རྣམས་ལ་ཉིན་ལྟར་ཇ་ཐུག་གསུམ་རེ། །སྐོར་ཤལ། བཟོ་
རིགས་པར་འཛུགས་དར། ཚན་གྲངས་བཟང་བ། གླབྲེ་ཚད་ཀྱི་ཁལ་བདུན་བརྒྱ་དང་གྱ་དགུའི་
རྩིས་ལ་འབྲུ་གོས་དར། གོན་པ་བཅས་དང་། མཆོད་རྟེན་བཞུགས་ཁང་གི་ནང་དུ་རྒྱལ་བ་ཚེ་
དཔག་མེད་ཀྱི་སྣང་བརྙན་སྟོང་རྩ། ཇོ་འབྲོམ།་ རྗེ་བླ་མ་ཉིད་ཀྱི་འཁྲུངས་རབས་བཅོ་ལྔ་རྣམས་
ཀྱི་ལྡེབས་རིས་ཀྱིས་མཚོན་སྣང་བརྙན་མང་པོར་རྩི་ཚོན་གང་རྒྱས། གསེར་ཤོག་རབ་མང་།
ངམ་རིང་བྱམས་ཆེན། སྟག་རྩེ་ཐུབ་ཆེན། བཟང་ལྡན་བྱམས་ཆེན་གྱིས་དབུས་གསེར་ཟངས་
དང་སྨན་འཇིམ་སོགས་ཀྱི་སྐུ་བྱིན་ཅན་དགུ་དང་མཆོད་རྟེན་ལ་གྲང་གསེར་རྫིབས་བྱུགས་བཅས་
ཕུལ་བར་གྲང་གསེར་མགུར་ཞོ་བརྒྱད་ཅུ་གྱ་བཞི་དང་སེ་བ་བཅུ་གཉིས། བྱམས་མགོན་གྱི་དབུ་
ཐོག་ཏུ་མཛོད་གོས་སྒྲིལ་གསེར་ནོར་གཟུགས་ཚོམ་ཅན་གོས་སྔོན་ཁབ་ལྷས་ཁ་ཐིའི་མཐའ་ཅན་རྒྱ་
རས་ཀྱི་རྒྱབ་ལྡན། བཅད་ལྡན་དམར་པོའི་རྒྱུ་འཕན་བཏོན་སྐུད་ཀྱི་ཆོབ་གཡེར་ཁའི་སྒྲ་འཁྲོལ་བ་
ཆ་བཅས་འབུལ་བ་མཛད་ཅིང་། དེ་དག་ལ་རབ་ཏུ་གནས་པའི་མཆོད་པའི་བྱེ་བྲག །རབ་ཏུ་
གནས་པའི་ཆོ་ག་བ་རྣམས་ཀྱི་ཞབས་ཏོག །ཡོན་སོགས་ཀྱི་དགོས་ཆར་བྲེ་ཚད་ཀྱི་ཁལ་བཞི་བརྒྱ་
དང་གྱ་གསུམ་བྲེ་བཅུ་གསུམ། མེ་སྦྲུལ་ནས་བཟུང་ལོ་འཁོར་སྣ་ལྔའི་མཆོད་པ། སྐུ་གཉེར་ལ་
ཕོགས་བཅས་རྟག་པར་གནང་ཞིང་། འདི་ལ་ཞལ་འདེབས་འབུལ་མི་མདའ་དཔོན་རམ་པ་བ་
སོགས་འགའ་ཞིག་བྱུང་བ་རྣམས་ཀྱང་ལེགས་པར་སྨིན་པར་མཛད། རོང་བྱམས་ཆེན་དུ་མ་ཕམ་
མགོན་པོ། དཔལ་ཆོས་བྱང་ཆུབ་ཆེན་པོ། དབེན་ས་ཆོས་ཀྱི་ཕོ་བྲང་དུ་གྲུབ་པའི་དབང་ཕྱུག་བློ་
བཟང་དོན་ཡོད་གྲུབ་པའི་སྣང་བརྙན། དཔལ་སྣང་ཐང་གི་མཆོད་ཁང་སོགས་སུ་བརྒྱ་མཆོད་སྣ་
ལྔ་སོགས་གཟབ་རྒྱས་གནང་ཞིང་འདི་ཁ་ཆོས་གྲྭ་ཆེན་པོར་ཡང་ལོ་ལྟར་འཆར་ཅན་གྱི་ཆོས་ཐོག་
སོ་སོའི་ཕོགས་དང་། དུས་ཆེན་དང་བསྟུན་པའི་འཆར་ཅན་གྱི་ཡོན་དང་མཆོད་པ།་ འགྱེད་
སོགས་གནང་བ་རྣམས་དང་། སྔགས་པ་གྲྭ་ཚང་དུ་ཆོས་བསྲུངས་རྣམས་ལ་བསྐང་བ་དང་། ལྷ་
མོ་བེཀྱེ་ཚངས་པ་བཅས་ལ་སྒེར་བསྐང་གནང་བའི་སྐུ་ཡོན་རྣམས་ཕྱོགས་གཅིག་ཏུ་བསྡོམས་པའི་
616



ཆ་ལ་སྲང་བརྒྱད་སྟོང་བརྒྱ་དང་སུམ་ཅུ་སོ་བཞི་སྐོར་དང་། སྤྱི་བསོད་པ་སོ་སོ་ལའང་སྦྱིན་གསོད་
བཟང་པོ་སྩལ། གཞན་ཡང་ལོ་འདི་ནང་དུ་གཙང་ཁང་པ་ཚེ་དབང་། བསྟན་འཛིན་གྱིས་རྒྱུད་
བཞི། ཆོས་འཁོར་ལྷུན་པོ་བྱམས་པ་རིན་ཆེན། ཆོས་རྒྱ་མཚོ། སངས་རྒྱས་དཔལ་འབྱོར།
བསོད་ནམས་རིན་ཆེན། བསོད་ནམས་ཆོས་འཕེལ། ངམ་རིང་ཡག་ཆོས་པ་ཆོས་རྒྱ་མཚོ་རྣམས་
ཀྱིས་བྱམས་ཆོས་སྡེ་ལྔའི་རྒྱུགས་དང་། , འདི་ཁའི་གྲྭ་པ་སྟག་མོ་བ་ཡེ་ཤེས་ཚེ་བརྟན། ཇོ་མོ་རྫོང་
པ་བློ་བཟང་བཤེས་གཉེན་རྣམས་ཀྱིས་རྣམ་འགྲེལ་ལེའུ་བཞིའི་རྒྱུགས་དང་། གྲང་མོ་ཆེ་བ་ཡེ་
ཤེས་སྐལ་བཟང་གིས་རྣམ་བཤད་ཐར་ལམ་གསལ་བྱེད། ཧར་གདོང་པ་ཡེ་ཤེས་ཚེ་བརྟན་གྱིས་
ཕར་ཕྱིན་གྱི་འགྲེལ་པ་དོན་གསལ། དབུ་མའི་རྩ་བ། བློ་བཟང་ཆོས་ཀྱི་རྒྱལ་མཚན་དཔལ་
བཟང་པོས་མཛད་པའི་ཤེར་ཕྱིན་གྱི་འགྲེལ་པ་རྣམས་དང་། ཞྭ་ལུ་བ་ཡེ་ཤེས་གྲགས་པས་དུས་
འཁོར་གྱི་རྒྱུད། བདག་མདུན་བུམ་གསུམ་དབང་ཆོག་དང་བཅས་པ། ཕུན་ཚོགས་གླིང་པ་
གྲགས་པ་བཟང་པོས་ལམ་རིམ་དམར་ཁྲིད། བླ་མཆོད་ཀྱི་ཊཱིཀྐ། བློ་བཟང་དགེ་ལེགས་ཀྱིས་བློ་
བཟང་དགོངས་རྒྱན། སྐབས་དང་པོ། བཀའ་བཅུ་གསུང་རབ་རྒྱ་མཚོས་འབུམ་ཇ་པ། དབེན་
དགོན་པ་བློ་བཟང་དར་རྒྱས། ཡེ་ཤེས་སྦྱིན་པ། བློ་བཟང་བཀྲ་ཤིས། བློ་བཟང་དོན་གྲུབ། ཡེ་
ཤེས་བསོད་རྣམས་ཀྱིས་བདེ་མཆོག་རྩ་རྒྱུད་སོགས་ཀྱི་རྒྱུགས་ཕུལ་བར་རང་རང་གི་ཤོག་གྲངས་ .
དང་མཐུན་པའི་གནང་ཆ། གོན་པ། ཇ་གོས་དར་སོགས་བབས་དང་བསྟུན་པས་ཚིམ་པར་
མཛད། ཉེ་འདབས་སུ་སློང་མོས་འཚོ་བའི་སྐྱེ་བོ་ཉིས་སྟོང་བདུན་བརྒྱ་དོན་གཉིས་ལ་ཇ་ཐུག་
རེའི་ཐོག་ཁ་བཏགས་བརྒྱད་བརྒྱ་དང་བཞི། སྨན་ཁ་བདུན་བརྒྱ་ལྔ་བཅུ། དངུལ་བལ་ཊམ་དྲུག་
བརྒྱ་ཞེ་གཉིས་བཅས་སྩལ་བས་ཚིམ་པར་མཛད། གཡག་འབྲོག་ཉ་ཡི་སྲོག་ལ་རྒོལ་བ་མང་པོ་
དང་དབེན་དགོན་གྱི་མི་སེར་དུད་ཆེ་ཆུང་ཚང་མ། གཞིས་གཞོལ་རྟ་རའི་བཞིག་གསོས་པ།
མགོ་པ་དང་གཡོག་ཚང་མ། ལྷན་ཁུལ་གྱི་སྒེར་པ་དང་འདུར་རྒྱུགས་ཨང་དང་རྟིང་གསུམ་དུ་ཕྱེ་
བ། དུད་ཆུང་། བཀྲ་ཤིས་རྫོང་ཁའི་མི་སེར་རྐང་ཆེན་དང་དུད་ཆུང་། དབེན་དགོན་ཆོས་
གཞིས་དང་གམ་རྫོང་ཁུལ་གྱི་མི་སེར་དུད་ཆེ་ཆུང་ཚང་མ། ཐོབ་གཞིས་དང་ཚོང་འདུས་ཀྱི་མི་
སེར། གམ་པའི་མི་སེར་རྣམས་ལ་ཡང་བསྐྱར་བཅས་འབྲུའི་རིགས་ཀྱི་གནང་སྐྱེས་ཕུལ་དུ་ཕྱིན་པ་
བཅས་མང་པོ་གནང་བ་ཁྱོན་བསྡོམས་ནས་ཁལ་དྲུག་སྟོང་བརྒྱ་དང་ཉི་ཤུ་སྐོར་གྱི་གནང་སྐྱེས་
བཟང་པོ་དང་། ཚེམ་བུ་དབུ་མཛད་བསྟན་པ་དར་རྒྱས་བཅས་མི་དྲུག་གིས་དགའ་གདོང་བྱམས་
617



པའི་ལྷ་ཁང་སོགས་འགའ་ཞིག་ལ་ཟར་ཚག་སོགས་བཟོ་བར་ལོ་ཟླ་ཙམ་སོང་བར་གླ་ཐོབ་སྔར་
ལྟར་དང་། རྡོ་ལྷ་སྤྱན་འབྱེད་བྱེད་པ་དང་མ་ཎི་རྣམས་ཀྱི་རྩི་གསོལ་ལ་བྲིས་པ་མི་དྲུག་གིས་ལས་
རྒྱུན་ཟླ་བ་ཕྱེད་ཙམ་སོང་བ་དང་།- ཁྲོ་ལུགས་དབུ་མཛད་དང་བྲེ་སྲང་གཉིས་ཀྱིས་ཚོགས་ཁྲོ་ཆེ་
ཆུང་གསུམ་ལ་ཟླ་བ་དྲུག་སོང་བ། ལྕགས་བཟོ་བ་གཉིས་ཀྱིས་ཚོགས་ཁྲོའི་ཤན་སོགས་ལ་ལས་
རྒྱུན་ཟླ་བ་ལྔ། དྲུང་ཡིག་བསམ་རྒྱུན་ནས་དཔེ་ཤོག་དྲུག་བརྒྱ་དང་བཅུ་བདུན་བྲིས་པ། བར་པ་
དབུ་མཛད་སོགས་མི་བཅུ་ནས་མཁས་གྲུབ་རྗེའི་གསུང་། འདུལ་ཊཱིཀ་རིན་ཆེན་ཕྲེང་བ་སོགས་ཀྱི་
པར་བརྐོས་པ། པར་ཡིག་པ་གྲགས་ལྡན་སོགས་ཀྱིས་འདུལ་ཊཱིཀ་རིན་ཆེན་ཕྲེང་བ་སོགས་བྲིས་པ་
རྣམས་ལ་གླ་ཡོན་ལྟོ་སོགས་ཕུལ་དུ་ཕྱིན་པ་དང་། བལ་བུ་དབུ་མཛད་དྷ་ན་ཤི། པདྨ་ཏི་སོགས་
མི་བཅུས་འཆི་མེད་ལྷ་ཁང་གི་ཚེ་དཔག་མེད་ཀྱི་སྐུ་བརྙན་གྲ་མཚུངས་ཀྱི་གྲས་བརྒྱ་དང་གསུམ།
རྟེན་གཙོའི་གཡས་གཡོན་དུ་བཞུགས་རྒྱུའི་ཁྲི་རྒྱབ་ཡོལ་ཅན་ཆེ་བ་གཉིས། སྒྲོལ་དཀར་གྱི་སྐུ་ཆེ་
བ། འགྲོ་དོན་དུ་འབྱོན་རྒྱུའི་སྣང་བརྙན་སྣ་ཚོགས་བརྒྱ་དང་སོ་གཅིག་རྣམས་ཀྱི་པར། བརྡུངས་
འཕུལ། གད་བརྡར། གསེར་གསོལ་སོགས་སྣ་ཚོགས་བྱས་པ་ཐམས་ཅད་ལ་གླ་ཡོན་རྨད་དུ་བྱུང་
བ་སྲང་སྟོང་ཕྲག་གཉིས་ལ་ཉེ་བ། ཉིན་རེའི་ཁ་ཟས་བཟང་པོ་བཅས་ལག་གཡོག་གི་བར་དུ་
གནང་ཞིང་། དེ་དག་ལས་བྱུང་བའི་རྣམ་པར་དཀར་བའི་འབྲས་བུ་ཐམས་ཅད་ནི་རིགས་སུ་མ་
ཕྱེ་པའི་འགྲོ་བ་ཡོད་དོ་ཅོག་ལ་སྦྱིན་པར་མཛད་པས་ཐམས་ཅད་སྒྲོལ་དང་། རྒྱལ་པོ་ནམ་མཁའ་
དང་། ཀུན་ཏུ་བཟང་པོ་དང་། མི་ཕམ་མགོན་པོ་དང་། འཇམ་པའི་དབྱངས་ཀྱི་སྤྱོད་པ་གང་
ཡིན་པ་དེ་དག་ཐམས་ཅད་ཀྱང་དུས་ཀྱི་མཐའ་འདིར་ཉེ་བར་འོངས་སོ། །དེ་ལ་འདི་སྐད་ཅེས་བྱ་
མཁའ་ཡི་ཆུ་འཛིན་མུ་ཏིག་ཟིམ་བུའམ། །བསིལ་ཟེར་བྱེད་ལས་བསིལ་བའི་ཟེར་རྣོན་
དང་། ཙནྡན་ལས་ནི་ག་བུར་ཇི་ལྟ་བར། ། བདེ་ལེགས་སྦྱིན་བྱེད་མགོན་པོ་ཁྱོད་ཞིག་གོ།
ཕྱོགས་ཀུན་འོད་ཀྱིས་འགེངས་པའི་ཉིན་བྱེད་དང་། ། ཀུན་ནས་ཆུ་ཁུར་གྱིས་ལྕིའི་ཆར་སྤྲིན་
ལྟར། །རྣམ་རྟོག་མེད་ཀྱང་འགྲོ་བ་མ་ལུས་ལ། ། དགའ་སྟོན་ཅིར་ཡང་སྩོལ་བ་ཁྱོད་ཕྱག་
འཚལ། །གངྒཱའི་ཀླུང་གི་བྱེ་མ་གྲངས་མེད་དུ། །ཡང་ཡང་སྦྲེས་པའི་ཞིང་ཁམས་ཇི་སྙེད་པ། །
དེ་སྙེད་ཞིང་ན་རྒྱལ་བ་ཞི་དང་ཁྲོ། །ཀུན་ཀྱང་འགྲོ་བ་ཀུན་ལ་སྙིང་རྗེ་མཛད། །དེ་སྙེད་སྙིང་རྗེ་
ཆེན་པོ་ལྷ་ཡི་སྐུར། །ཤར་བའི་མཚན་སྙན་རྔ་ཆེན་ཕྱོགས་ཀུན་ན། །བརྡུངས་པའི་སྒྲ་ལ་སྤྱན་
618



རས་གཟིགས་དབང་ཞེས། །ཡང་ཡང་སངས་རྒྱས་ཀུན་གྱིས་བསྔགས་པར་མཛད། །རླན་གྱི་
རྡུལ་མང་འགྲིལ་བའི་ཆུ་ཐིག་དཀར། །མང་པོར་བརྩེགས་པའི་བླ་གོས་ཕག་ཉལ་བའི། །ལྷུན་
པོས་ཕྱོགས་ཀུན་འཁོར་བའི་རྒྱ་ཡི་ནང། །ཆུད་དེར་བོད་ཡུལ་ས་ཡི་ཐིག་ལེར་གྲགས། །དེས་ན་
སྤྱན་རས་གཟིགས་དབང་ངུར་སྨྲིག་གོས། །གསོལ་བའི་རོལ་པ་འཛིན་ལ་བདེ་ཅན་མགོན། །
ཆོས་ཀྱི་གནས་ལུགས་སྟོན་པའི་རོལ་མོ་ནི། །འཁྲོལ་བ་དེ་ནི་ཉི་ཟླའི་འགྲོས་བཞིན་ནོ། །དེ་སླད་
འདིར་ཡང་སྣང་བ་མཐའ་ཡས་གང་། །རྫུ་འཕྲུལ་རོལ་སྟོན་རྣམ་འགྱུར་དམ་པ་ཆེ། །འདི་དང་
སྙིང་རྗེའི་གཏེར་ཆེན་ལྷན་ཅིག་པར། །རྣམ་ཀུན་བདེ་སྟེར་རོལ་བ་ཅིར་ཡང་བཟུངས། །ཕྱོགས་
བཅུའི་ཞིང་རབ་གྲངས་འདས་རྒྱལ་དང་སྲས། །ཀུན་གྱི་མཛད་པ་སྨོན་ལམ་མཐུ་མཐའ་དག །
ཡབ་སྲས་ཟུང་གི་བློ་གྲོས་ཀྱོ་བ་ཡིས། །རྣམ་པ་ཅིར་ཡང་དྲངས་པའི་སྐལ་བཟང་བྱས། །ནམ་
མཁའི་ཨུཏྤལ་ཕོན་པོའི་སྲད་བུ་ལ། །འཇུས་པའི་གཤིན་རྗེའི་བུ་ཡིས་མིག་སྟོང་གདན། །རྒྱལ་
སྲིད་ཅི་བདེར་སྤྱོད་པར་མགོན་པོ་འདིར། །འཕྲིན་ལས་དུས་ལས་ཡོལ་བ་ག་ལ་ཞིག །ཅེས་རྗེ་
བཙུན་བླ་མ་དམ་པ་བློ་བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་
བཞིའི་དུས་སུ་ཇི་ལྟར་མཛད་པའི་རིམ་པའི་ལེའུ་སྟེ་དྲུག་པའོ། ། །
ལེའུ་བདུན་པ། སྐུ་མྱ་ངན་ལས་འདས་པའི་ཚུལ་བསྟན་པ།
༈ དེ་ནས་མེ་སྤྲུལ་གྱི་ལོ་མངོནཔར་བཞད་པའི་ཚེས་གཏོར་སྟོན་མོ་སོགས་སྔར་ལྟར་དང་།
སྤྱི་སྒྱུར་སྐབས་བསྟན་པའི་རྣམ་བཞག་པ་རྣམས་ཀྱིས་གཞུང་ལུགས་ཀྱི་སྒོ་མོ་བརྒྱ་ཕྲག་འབྱེད་པའི་
དགའ་སྟོན་སོགས་སྔར་ལམ་བཟང་པོ་མ་ཉམས་པ་སྔོན་དུ་འགྲོ་བས་མཉན་ཡོད་ཆོ་འཕྲུལ་མཆོད་
པའི་དུས་ཆེན་དང་བསྟུན་རྒྱལ་བ་ཞི་ཁྲོའི་ཚོགས་ལ་བདག་པོས་བཟུང་བ་དང་མ་བཟུང་བའི་
དངོས་པོ་ཡོངས་སུ་དག་པ་ཐམས་ཅད་བྱང་ཆུབ་ཀྱིས་སེམས་དང་དཀོན་མཆོག་གི་ཡོན་ཏན་དྲན་
པ། མཆོད་ཡུལ་དང་མཆོད་མཁན་དང་ཆོས་རྫས་ཐམས་ཅད་སྣང་ཡང་བདེན་པས་སྟོང་པ་སྒྱུ་
མའི་རྟ་གླང་དང་། མེ་ལོང་ནང་གི་གཟུགས་བརྙན་ལྟ་བུར་བརྟག་པ་འཁོར་གསུམ་རྣམ་པར་
དག་པ་དང་། སྙིགས་དུས་སུ་རྒྱལ་བ་གཞན་ལས་ཀྱང་ཆེས་བཀའ་དྲིན་ཕུལ་དུ་གྱུར་པ་ཟས་
གཙང་གི་སྲས་པོ་དེ་ཉིད་ལྷག་པར་དྲན་པའི་འདུན་པ་རྩེ་གཅིག་པ་དང་བཅས་ཏེ་དབུལ་བ་དང་།
619



དགེ་བའི་རྩ་བ་རྣམས་ལ་བདག་ཏུ་འཛིན་པ་དང་། དེའི་འབྲས་བུ་ལན་དང་རྣམ་པར་སྨིན་པ་ལ་
རེ་བའི་བློ་ངན་པ་ཡོངས་སུ་དོར་ནས། སེམས་ཅན་ཉག་གཅིག་པུའི་དོན་དུ་རྫོགས་པའི་བྱང་
ཆུབ་དམ་པར་བསྔོ་བར་མཛད། ཚེས་བཅུ་གསུམ་དང་བསྟུན་མ་ཎི་སྐོར་དཔོན་པའི་འབུལ་ནོད་
རྣམས་ཀྱང་ཐུགས་རྗེའི་སྤྱན་རས་ཀྱིས་བཙས། ཟླ་བ་གཉིས་པའི་ཚེས་དགུ་ལ་མཚོ་སྔོན་ཚེ་བརྟན་
སྦོ་ཤོག་ཐུའི་བླ་མ་རྒྱལ་ཆེན་རྩེ་པ་ཆོས་རྗེ་བློ་བཟང་བཤེས་གཉེན་གྱིས་གཟིམ་ཆུང་ཞབས་བརྟན་
ཕུལ་བ་དང་། ཚེས་བཅུ་གཉིས་ལ་སྲིད་རིན་ཆེན་རྩེ་པའི་ཞབས་དྲུང་ལྕམ་གྱིས་གཟིམ་ཆུང་
ཞབས་བརྟན་ཕུལ་བ་རྣམས་ལ་ཐུགས་བརྩེ་བ་ཆེན་པོས་ཞལ་བཞེས་ཙམ་གནང་། ཚེས་བཅུ་
གསུམ་ལ་དགོན་གནས་འདིས་མཚོན་པའི་དགོན་སྡེ་རིས་མེད་ལ་ཞབས་ཏོག་སྔར་བཞིན་བསྒྲུབ་
པ་མཛད་ཅིང་། གླིང་མཆོད་ཀྱང་ཤིན་ཏུ་བཞེས་པ་བྱུང་། ཚེས་བཅོ་ལྔ་ལ་ཐོར་ཁོད་བསྟན་སྐྱོང་
པའི་ལིའི་བསྟེན་ཞལ་འཁོར་བཅས་དང་པའི་ལིའི་ནུ་བོ། འབྲས་སྤུངས་སྔགས་པ་བླ་མ་བཅས་
མཇལ་ཕྱག་ཏུ་འབྱོར་པར་གྲྭ་ཚང་དང་མགྲོན་དྲུང་སོགས་ཀྱིས་བསུ་བ་ཟོས་སྒོ་གནང་། སྐུ་
ཁམས་ཧ་ཅང་གི་དྭངས་པ་མེད་ཀྱང་མཐའ་འཁོབ་ཀྱི་ས་མཐའ་ནས་དད་པའི་ཤུགས་དྲག་གིས་
ཡོངས་《ཡོང་》སྟབས་དཔོན་གཡོག་ཉུང་བསྡུས་ལ་མཇལ་ཁ་གནང་། དེ་ནས་རིམ་པ་བཞིན་
མཁར་སྔོན་ཞབས་དྲུང་བསྟན་པའི་དཔལ་གྱུར། ཞབས་དྲུང་ཆུང་བ། མཚོ་སྔོན་དབང་དཀོན་
མཆོག་བཀྲ་ཤིས་དང་རབ་བརྟན་གུང་གི་མི་སྣ་སོགས་བརྒྱ་སྐོར་ལ་མཇལ་ཕྱག་གནང་ཞིང་།
བསྟན་སྐྱོང་པའི་ལི་དང་འབྲས་སྤུངས་སྔགས་པ་བླ་མ་བློ་བཟང་བཀྲ་ཤིས་གཉིས་ནས་གཟིམ་ཆུང་
ཞབས་བརྟན་ཕུལ་བར་རྗེས་སུ་འཛིན་པ་མཛད། དེ་མཚུངས་ཁལ་ཁ་དའི་ཆིང་དགེ་སློང་དང་
བསམ་འཕེལ་དབུ་མཛད་བཅས་ནས་ཞབས་བརྟན་གསོལ་འདེབས་ཞུས། ཟླ་བ་གསུམ་པའི་
ཚེས་བཅུ་གཅིག་ལ་ཤར་ཕྱོགས་གོང་མ་བདག་པོ་ཆེན་པོའི་བཀའ་ཕེབས་བཞིན་རྒྱལ་ཁབ་ཆེན་
པོར་གནས་བླ་མ་རབ་འབྱམས་པ་བློ་བཟང་འཇམ་དབྱངས་འཁོར་བཅས་གོང་མ་ཆེན་པོའི་ཆོས་
སྲིད་ཀྱི་ཞབས་འདེགས་སུ་རྫོང་སྟ་གནང་། ནག་ཉ་དང་བསྟུན་འདུས་པ་རྒྱ་མཚོར་གྲྭ་པ་རེ་ལ་
མངགས་བཟོས་གནང་བའི་རྔུལ་གཟན་རེ་འབུལ་བ་གནང་། དགོང་ཇ་དང་བསྟུན་ཕྱག་འགྱེད་
ཀྱང་སྔར་རྒྱུན་ལྟར་གནང་། འདི་སྐབས་རྗེ་བླ་མ་ཉིད་དུས་གཏན་དུ་སྐུ་གཟུགས་གཅོང་ཆེ་བར་
མ་ཟད་ལོ་འདིའི་མགོ་ཙམ་ནས་སྐུ་བཞེངས་གནང་བའམ་དཀའ་ངེས་བྱུང་བར་བརྟེན་ཕྱག་
མཛོད་རིན་པོ་ཆེ་དང་སློབ་དཔོན་བཞི་སོགས་ནས་དོ་ཁུར་མཛད་དེ། ནོར་དངོས་བསྡུ་ཆ་མཛད་
620



ནས་མང་ཇ་བཟང་མང་རིམ་སྒྲུབ་ཀྱི་ཐོག་ཞབས་བརྟན་གནད་སྨིན་གནང་། དེ་ནས་རིམ་པར་
མཚོ་སྔོན་དགེ་ཚུལ་མ་བློ་བཟང་ཆོས་མཚོའི་འཚམས་ཞུས་པ། སྦོ་རོད་སྐུ་སྐྱེ། སེར་འབྲས་དགེ་
གསུམ་གྱི་གྲྭ་པ་སོགས་སྐལ་ལྡན་གྱི་སྐྱེ་བོ་མང་པོ་ལ་མཇལ་ཕྱག་གནང་། ཉེར་གསུམ་ནས་ཞག་
ལྔའི་རིང་སྐུའི་འཕྲོད་བསྟེན་དུ་གཟིམ་ཆུང་ཉི་འོད་འཁྱིལ་པར་བདུད་རྩི་ཆབ་ཚན་གྱི་འཕྲོད་
བཞེས་གནང་། དེ་སྐབས་དགྱེས་སྤྲོའི་དཀར་སྤྲོ་རྣམས་བསྒྲིགས་སྐབས་བཀའ་ལས། ཤེལ་ཀར་
དེ་ནས་ཤིག་ཞུས། དེ་ནས་ང་ཤི་གཏོང་ཞེས་ཕེབས་པར་སྐྱེས་བུ་གླང་དང་འདྲ་བ་རྣམས་ཀྱིས་
ཅུང་ཟད་ཀྱང་མ་གོ་བར་སྣང་། ས་གས་ཉ་པའི་དུས་ཆེན་གྱི་སྐབས་མཆོད་འབུལ་སོགས་སྔར་
ལྟར་གནང་། ཟླ་བ་ལྔ་པའི་ཚེས་བཞི་གཟའ་སྐར་སྦྱོར་བ་མཆོག་ཏུ་ཤིས་པའི་ཉིན་བཀྲ་ཤིས་ལྷུན་
པོའི་འདུས་སྤྱི་ནས་ཞབས་བརྟན་སེམས་རྣམ་པར་དག་པས་གདུང་ཤུགས་དྲག་པོས་འབུལ་བར་
བསྡུས་ཆ་མཛད་དེ། དགེ་འདུན་གྱི་སྡེ་ཆེན་པོར་ལོ་མའི་མཆོད་ཡོན་བཟང་པོ། སྐུ་ཚེ་བསྒྲུབ་པ་
སོགས་མང་པོ་གནང་། ཞལ་སྔ་ནས་བཞི་དང་དགེ་སྐོས་པ། གྲྭ་ཚང་ཁག་གི་སྤྱི་མི་རེ། ཞབས་
འབྲིང་པ་འགའ་བཅས་ནས་གཟིམ་ཆུང་མདོར་མགོན་ཁང་པ་རྣམས་དང་ལྷན་ཅིག་ཞབས་
བརྟན་མཎྜལ་དང་འབུལ་ནོད་བཅས་གསོལ་འདེབས་ནན་ཏན་ཅན་གནང་། དེ་སྐབས་ཞལ་
བཞེས་བཟང་པོ་རང་ནི་མ་གནང་བ་འདུག །ཚེས་བཅུ་བཞིའི་ཉིན་སྨོན་ལམ་ཆེན་མོ་སྔར་ལྟར་
ཚུགས་སྐབས་ཉིན་སོ་སོར་མཆོད་སྤྲིན་སྤྲོ་བའི་སྤྱན་དམིགས་སོགས་བཟང་པོ་གནང་ཞིང་། གོས་
སྐུ་བཀྲམས་པའི་ཉིན་ནས་ཆར་བཟང་པོ་ཡང་ཕེབས། ཉེར་གཅིག་ལ་འབྲས་སྤུངས་པ་གྲྭ་པ་ལྔ་
བཅུ་སྐོར་ལ་ཕྱག་དབང་བཀའ་དྲིན་ཆེ། ཚེས་ཉེར་ལྔའི་ཉིན་བ་སོ་བ་དང་སྲིད་པ་མི་ཚན་ལ་
དབྱར་མཇལ་གྱི་ཕྱག་དབང་སྔར་རྒྱུན་ལྟར་བཀའ་དྲིན་བསྐྱང་བར་མཛད། ཟླ་བ་དྲུག་པའི་ཚེས་
བཞི་ལ་ཆོས་འཁོར་བསྐོར་བའི་དུས་ཆེན་དང་བསྟུན་ནས། འཆི་མེད་ལྷ་ཁང་དུ་རྒྱལ་བ་ཚེ་
དཔག་མེད་ཀྱི་སྐུ་བརྙན་མགོན་པོ་ཀླུ་སྒྲུབ་ཀྱི་ཐུགས་དམ་རྟེན་གྱི་འདྲ་ཅོག་བཀྲ་ཤིས་ལི་མ་གྲ་
མཚུངས་བརྒྱ་དང་སོ་ལྔ་གསར་བཞེངས་ལ་ཕྱག་ནས་དང་མཆོད་པ། ལྷ་ཁང་བྱིངས་ལ་སྟོང་
མཆོད་སྣ་ལྔ་བཅས་དང་ཚེས་བཅོ་ལྔ་ལ་དབྱར་གནས་ཀྱི་སྦྱོར་བ་དང་བཅུ་དྲུག་གི་ཐོ་རངས་ཞལ་
བཞེས་གནང་ཞིང་། དབྱར་གནས་ཀྱི་རིང་ཞབས་ཏོག་བཟང་པོ་སོགས་སྔར་བཞིན་གནང་། དེ་
དུས་ཁལ་ཁའི་ཁུ་རལ་ཆེན་མོ་ནས་ཤ་ཆེན་མ་ཐ་ཁུ་ལུག་ཆི་ཏཱ་ར་ནཱ་ཐ་རྗེ་བཙུན་དམ་པའི་སྤྲུལ་
སྐུའི་ཡོངས་འཛིན་པ་རྒྱལ་ཆེན་རྩེ་པའི་ཆོས་རྗེ་ནོ་མོན་ཧན། མགྲོན་གཉེར་སྦི་ལིག་ཐུ་ནང་སོ།
621



ཨེམ་ཆི། གཉེར་པ་རྣམས་ཀྱིས་མཚོན་ཁལ་ཁའི་ཡུལ་གྲུའི་བླ་དཔོན་རྣམས་ཀྱི་མི་བཟང་ཁྱོན་
བསྡོམས་བྱེད་སུམ་བརྒྱ་སྐོར་མཇལ་ཕྱག་ཏུ་བཅར་བ་ལྟར། བྲག་ཁུགས་སུ་ཤ་རྩམ་སོགས་ཀྱི་སྣེ་
ལེན་དང་། འདི་ཁར་འབྱོར་སྐབས་བདེ་ལེགས་དགའ་ཚལ་དུ་མགྲོན་དྲུང་འགའ་ཞིག་གིས་བསུ་
བ་དང་བཀུར་ཟོས་ཡང་དག་པ་དང་བཅས་ནས་སླེབ། སྐུ་གཟུགས་གཅོང་ཆེ་སྟབས་མཇལ་ཕྱག་
གནང་དཀའ་ཙམ་ཡོད་ཀྱང་ཁོང་རྣམས་ས་ཐག་རིང་པོ་ནས་ལམ་གྱི་ངལ་དུབ་ཁྱད་དུ་བསད་ནས་
འོངས་པ་དང་། ཁྱད་པར་སྐུ་གལ་ཆེ་བ་གཞན་དང་མི་འདྲ་བ་བཅས་ཚེས་དགུའི་ཉིན་ཁལ་ཁའི་
ནོ་མིན་ཧན་སོགས་སོག་འགྲུལ་ཚང་མ་དང་། སེར་འབྲས་དགེ་གསུམ་ནས་བྱོན་པའི་གྲྭ་པ་སུམ་
བརྒྱར་ཉེ་བར་ཕྱག་དབང་གི་བྱིན་རླབས་དང་། ཁལ་ཁ་རྣམས་ལ་བཞུགས་གྲལ་དང་བཀའ་འདྲི་
བཅས་གནང་། ཚེས་བཅུ་གཅིག་གི་ཉིན་ཁལ་ཁ་རྣམས་ནས་རྗེ་བཙུན་དམ་པའི་སྤྲུལ་པའི་སྐུ་
གཙོ་བོར་གྱུར་པའི་མཉྫཤི།་ ནོ་ཡོན་ཁོ་ཐོག་ཐུ། ཚེ་ཆེན་ཨ་ཧས་ཚེ་དཔག་སྐྱབས། ཁ་ཐོན་སྲས་
དང་བཅས་པ། ་ ད་ལས་པའི་སེ། དར་ཁན་ཨེམ་ཆི་སོགས་ཀྱིས་གཟིམ་ཆུང་ཞབས་བརྟན་དང་། །
ནོ་མིན་ཧན་རང་ནས་ཀྱང་འབུལ་བ་གང་གཟབ་ཕུལ་བ་རྣམས་ལ་དགྱེས་པ་ཆེན་པོ་མཛད།
ཚེས་བཅུ་བདུན་གྱི་ཉིན་སྐུ་གཤེགས་པ་རྗེ་བཙུན་མ་བཀྲ་ཤིས་ཆོས་འཕེལ་དང་། ཀོང་ཇོ། སྦྱིན་
པ་རྒྱ་མཚོ། ཐུ་ཤེ་ཡེ་ཐུ། སན་ཁང་། ཅང་ཅུན་ཆིང་དབང་གི་སྲས། ཤི་རལ་ཐུ་བླ་མ། ཆེ་
མཆོག་པའི་ལི། ཁོ་ཐོ་ཁོ་ཅང་ཅུན་ཤཱཀྱ་པྲཱ་དུར། སྲས་བནྡེ་པའི་ལི་སོགས་ཀྱི་ལྗགས་བསྔོ་ཞུ་རྟེན་
དཔངས་མཐོ་བ་དང་། དགེ་འདུན་གྱི་སྡེ་ཆེན་པོར་མང་འགྱེད་བཅས་བསྒྲུབ་པ་ཐམས་ཅད་ལ་
དགྱེས་བཞིན་དུ་རྗེས་འཛིན་དང་། བསྔོ་བ་སྨོན་ལམ་གྱི་རྒྱས་འདེབས་ཡང་དག་པ་གནང་།
ཁལ་ཁ་ནོ་མོན་ཁང་རྒྱལ་ཆེན་རྩེ་པ་དཀའ་ཆེན་བློ་བཟང་དར་རྒྱས་ཀྱིས་གསོལ་བ་བཏབ་ངོར་རྗེ་
ཉིད་ཀྱི་བརྟན་བཞུགས་གསོལ་འདེབས་སྩལ་བ་ནི་འདི་ལྟར།
་ སྭསྟི། རྣམ་འདྲེན་བློ་གྲོས་བཟང་པོའི་མཁྱེན་བརྩེའི་དཔུང་། གཅིག་བསྡུས་ཡེ་ཤེས་འོད་
སྟོང་རབ་འབར་བས། །ཐུབ་བསྟན་འདབ་བརྒྱའི་དགའ་ཚལ་རྒྱས་མཛད་པ། །བསྟན་པའི་ཉི་
མ་སྲིད་མཐར་ཞབས་བརྟན་ཤོག །ཚུལ་ཁྲིམས་ཡོན་ཏན་ཀུན་གཞིས་རྒྱུད་གཏམས་ཤིང་། རིག་
གྲོལ་མང་ཐོས་འདུས་པའི་དབུས་ན་བརྗིད། །མདོ་རྒྱུད་གཞུང་ལུགས་ཕྱོགས་ཀུན་སྤེལ་མཛད་
པའི། །བཤེས་གཉེན་རྡོ་རྗེའི་ཁྲི་ལ་རྟག་བརྟན་ཤོག །གདུལ་བྱས་གསོལ་བཏབ་ཐུགས་རྗེའི་
དཔག་བསམ་ཤིང་། འཆི་མེད་ལམ་ཀུན་ཁྱབ་པའི་གྲིབ་བསིལ་ལ། །སྐལ་ལྡན་འགྲོ་རྣམས་ཕན་
622



བདེ་ལ་སྤྱོད་པའི། །ཡིད་ལ་འདོད་པའི་རེ་བ་སྐོང་གྱུར་ཅིག ཅེས་རིང་འཚོའི་ཚིགས་བཅད་
འདི་ནི་རྒྱལ་ཆེན་རྩེ་པ་ནོ་མོན་ཁང་བཀའ་བཅུ་པ་བློ་བཟང་དར་རྒྱས་དང་། མགྲོན་གཉེར་སྦེ་
ལིག་ཐུ་ནང་སོ། ཨེམ་ཆི་གཉེར་པ་བཅས་ཀྱིས་བསྐུལ་ངོར་༧ཤཱཀྱའི་བཙུན་པ་བློ་བཟང་ཡེ་ཤེས་
ཀྱིས་སྨྲས་པའོ། ཞེས་གསུང་དཔྱད་གཞི་ཅན་དང་བཅས་པ་སྩལ། ཉེར་ལྔའི་ཉིན་ཆོས་ཁྲིམས་
གསར་རྙིང་རྣམས་ཀྱི་མཇལ་ཁ་དང་བསྟུན་འདི་ཁའི་གྲྭ་པ་མང་པོ་དང་སེར་འབྲས་དགེ་གསུམ་གྱི་
གྲྭ་པ་མང་པོ་བཅས་ལ་ཕྱག་དབང་གནང་ཞིང་། དེ་དུས་ཕྱག་ཕྱི་རྣམས་ནས་སྐུ་ངལ་བར་གྱུར་
དོགས་མང་པོ་མི་གཏོང་བའི་རྩིས་བྱས་ཀྱང་། རྗེ་ཉིད་ནས་ད་ལན་འོང་འདོད་པ་ཐམས་ཅད་
ཐོངས་ཤིག་ཅེས་རིང་པོར་མི་ཐོགས་པར་ཞིང་ཁམས་གཞན་དུ་ཕེབས་ཉེ་བའི་གསུང་ཕེབས་པར་
སྐུ་དྲུང་དུ་ཉེ་བ་རྣམས་དོགས་པ་ཙམ་ཡང་མ་བྱུང་ཞིང་། གྲྭ་པ་ཀུན་གྱིས་རྗེ་ཉིད་སྐུ་ཤིན་ཏུ་ཆུང་
བར་ཕེབས་པར་མཛད་འདུག་པ་ཇི་ལྟ་བུ་ཞིག་ཡིན་ནམ་སྙམ་དུ་སེམས་བདེ་བ་མེད་པར་གྱུར་ཏེ་
གསོལ་བ་འདེབས་པ་ལ་བརྩོན་པར་གྱུར། ཉེར་བརྒྱད་ཀྱི་སྔ་དྲོ་ཆོས་ཁྲིམས་གསར་པ་ལེགས་
བཤད་གླིང་པ་དཀའ་ཆེན་ཟླ་བར་བཀའ་བསྒོའི་ཕྱག་དབང་གནང་བ་དང་དུས་མཚུངས་སུ་ཆོས་
ཁྲིམས་སྔ་མས་ཀྱང་སྒྲིགས་ལམ་ཀུན་སྤྱོད་རྣམས་དྲུལ་ཐུབ་མ་བྱུང་ཞིང་། ཁྱོད་ནས་སྒྲིགས་ལམ་
ཀུན་སྤྱོད་རྣམས་ཉམས་པ་མེད་པའི་དོ་ཁུར་ཧུར་ཐག་དགོས་རྒྱུ་ཡིན་ཞེས་བཀའ་ནན་ཏན་ཅན་
ཕེབས། གནམ་གང་གི་ཉིན་ལྗོངས་རྒྱུའི་བྱ་བ་སོགས་བསྒྲུབ་པར་མཛད། དེ་ཡང་འཇིག་རྟེན་
ཀུན་གྱི་སྒྲོན་མེ་ནུབ་ཏུ་ནི་ཉེ། དཀར་ཕྱོགས་བྱེད་པའི་ལྷ་རྣམས་ཀྱི་སྟོབས་ནི་བྲི། ནག་ཕྱོགས་
བྱེད་པ་རྣམས་སྟོབས་རྒྱས། འགྲོ་བ་ཀུན་གྱི་ས་མཁན་ནམ་འཁོར་བའི་རྒྱ་མཚོ་ཆེན་པོ་ལས་སྒྲོལ་
པའི་དེད་དཔོན་ཆེན་པོ་དེ་འདའ་བར་ཉེ། མ་རིག་པའི་མུན་པ་ཆེན་པོ་སེལ་བའི་ཉི་མ་ཆེན་པོ་
ནུབ་ཏུ་ཉེ་བས་ལོ་དེའི་སྔོན་ཙམ་ནས་མཁའ་ཡི་ལམ་ལས་དབང་པོའི་གཞུ་དཀར་པོ་ཕྲ་ཞིང་རིང་
བ་ནུབ་ཀྱི་ཕྱོགས་ནས་གཟིམ་ཁང་གི་ཕྱོགས་སུ་ཡང་ཡང་ཟུག་པ་ནི་ལྷ་དང་མཁའ་འགྲོའི་བསུ་བ་
མངོན་པར་གསལ་བར་བྱེད་པ་ལྟ་བུ་དང་། དབེན་ས་ཆོས་ཀྱི་ཕོ་བྲང་དུ་ཡི་དམ་གྱི་གཏོར་མ་གློ་
བུར་དུ་བཞིག་པ། དགོན་གནས་འདིར་སྔར་མི་འོང་བའི་བྱ་དང་རི་དྭགས་སོགས་ཉམས་མི་
དགའ་བའི་ཚུལ་གྱིས་ཡང་ཡང་རྒྱུ་བ། ཆོས་ཁྲིམས་ཁང་དང་གཉེར་ཚང་པ་སོགས་ཀྱི་བོང་བུས་
བྲོ་གཞས་རྩེ་བ། སྔགས་ཁང་དུ་མེ་སྐྱོན་ཚབ་ཆེ་བ། དགོན་པའི་རྒྱབ་རིས་ངུ་བའི་སྒྲ་འབྱིན་པ།
ཉི་མ་དང་ཟླ་བའི་འོད་མོག་མོག་པོར་སྣང་བ། གནམ་གྲུམ་པའི་སྒྲ་དྲག་པོ་སྒྲོག་པ། ཐལ་བའི་
623



ཆར་འབབ་པ། སྲོག་ཆགས་སྣ་ཚོགས་ལ་བྱད་དབྱིབས་མི་འདྲ་བའི་བུ་སྐྱེ་བ། བསམ་གྲུབ་སྦུག་
ཕྱོགས་སུ་འབྲུག་ས་ལ་སྣང་བ། དགེ་འདུན་རྣམས་ཀྱི་ཕྱག་བདེ་བ་རྣམས་ཀྱིས་ཞྭ་མ་གྱོན་པར་
འོངས་པ། རྗེ་ཉིད་ཀྱི་བླ་སྨན་པ་དགེ་འདུན་དོན་གྲུབ་ཀྱི་རྨི་ལམ་ལ་དབྱེན་བསྡུམ་མཆོད་རྟེན་གྱི་
མགོ་ས་ལ་ལྷུང་བ་རྨིས་པ་སོགས་ཞབས་འབྲིང་བ་རྣམས་ལ་རྨི་ལྟས་ངན་པ་སྣ་ཚོགས་པ་ཞིག་བྱུང་
ཞིང་། སྦྲུལ་ལོ་འདི་གསར་བ་ནས་བཟུངས་ཞལ་འདོན་གྱི་གསེང་དབར་འགའ་རེར། གང་དུ་
གནས་ཀྱང་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་
མཚོའི་གཏིང་ནའང་མེད། །རི་བོ་རྣམས་ཀྱི་ཁོང་དུ་ཞུགས་ཀྱང་མིན། ཞེས་པའི་ཚིག་ཡང་ཡང་
གསུང་བ་དང་། ལ་མོ་ཆོས་སྐྱོང་ཆེན་པོའི་སྤྱི་ལུང་དུའང་། ནུབ་བདེ་ཅན་བཀོད་པའི་ཞིང་གི་
གཙོ། །མགོན་འོད་དཔག་མེད་པའི་ཐུགས་ཀ་ཡི། །འོད་ཟེར་གྱི་འཕྲེང་བ་དམ་པ་དེ། །དུས་
སླེབ་པའི་དབང་པོའི་གཞུ་ལ་འགྲན། ཞེས་གསལ་བར་ལུང་བསྟན་སོགས་རྗེ་བླ་མ་འདི་ཉིད་དག་
པའི་ཞིང་ཁམས་གཞན་དུ་གཤེགས་པའི་ཐུགས་ཀྱི་འདུན་པ་གཏད་པའི་སྔ་ལྟས་ཤིན་ཏུ་གསལ་
བར་གྱུར་ཀྱང་། མྱ་ངན་འདས་ཆེན་ལས། དེ་བཞིན་གཤེགས་པ་ཡོངས་སུ་མྱ་ངན་ལས་འདའ་
བར་བཞེད་པའི་ཚེ། འཕགས་པ་ཀུན་དགའ་བོ་ལ། དེ་བཞིན་གཤེགས་པ་བཞུགས་པར་བཞེད་
ན་ནི་བསྐལ་པའམ་བསྐལ་པ་ལས་ལྷག་པར་ཡང་བཞུགས་སོ། ཞེས་གསུངས་པ་ལ། ཀུན་དགའ་
བོ་བདུད་ཀྱིས་ནོན་པས་ལན་ཅི་ཡང་མ་གསོལ་བས། དེ་བཞིན་གཤེགས་པ་མྱ་ངན་ལས་འདའ་
བར་དགོངས་པ་ངས་《ངེས་》པར་གཏད་པར་གསུངས་པ་དང་འདྲ་བར། སྐུ་དྲུང་ན་འཁོད་པ་
རྣམས་ཀྱིས་གསོལ་འདེབས་ལྟ་ཞོག ། དོགས་སེལ་ཙམ་ཡང་མ་ཞུས་པར་སྣང་ཞིང་། ཟླ་བ་
བདུན་པའི་ཚེས་གཅིག་གི་སྔ་དྲོ་འཚོ་བྱེད་དགེ་སློང་དགེ་འདུན་དོན་གྲུབ་ལ། བཀའ་ལས།
ཕྱག་རྩ་ལ་བརྟག་གཞིག་གྱིས་དང་ཕེབས་པར། ཕྱག་རྩ་བརྟགས་སྐབས། རྒྱུད་ལས། གྲངས་
སྡོད་ངེས་པར་སྡོད་པ་འཆི་སྡོད་ཡིན། ཞེས་བཤད་པ་ལྟར་གྱི་རྣམ་པ་ཤིན་ཏུ་གསལ་བའི་ཚུལ་
བསྟན་འདུག་པར་བརྟེན། འཚོ་བྱེད་ནས། སྐྱེས་ཆེན་དམ་པའི་མཛད་པ་ཚུལ་སྟོན་གྱི་རིགས་ལ་
མཐའ་གཅིག་ཏུ་མ་ངེས་ཀྱང་། གསོ་རིག་གི་གཞུང་གི་དགོངས་པ་ལྟར་ན་ཤིན་ཏུ་མི་ལེགས་པས།
སྤྱི་སྒེར་ཚང་མ་ནས་ཞབས་བརྟན་སྐུའི་རིམ་གྲོར་འབད་པ་མཛད་དགོས་ཚུལ་རྩེ་ཤོད་གཉིས་ཀར་ ་
སྙན་འབུལ་ནན་ཏན་ཅན་ཞུས་པར། མགྲོན་གཉེར་རྗེ་དྲུང་ས་ཁུད་པས་རང་ཉིད་ཀྱིས་ཀྱང་ཕྱག་
རྩ་ལ་བརྟགས་ཤིང་། འདི་ལོ་སྐུ་གེགས་ཀྱི་རིགས་རང་འོང་ཚོད་མེད། ་ ལ་མོ་ཆོས་སྐྱོང་ཆེན་པོར་
624



སྔ་ཕྱིར་ཞུས་པའི་ལུང་བསྟན་རྣམས་སུ་དོགས་ཆ་ཆེ་བ་རང་ཕེབས་མི་འདུག །ཕྱག་རྩའི་སྡོད་ཀྱི་
རིགས་ལ་ངེས་པར་རང་ཡོང་གི་ཨེ་ཡོད། སྐུ་ལ་དོགས་ཆའི་རིགས་མེད་ལ་ཆེ་ཞེས་ཞུས་པར།
བཀའ་ལས། ང་རང་ལ་ནི་ངན། གཞན་ནི་ངན་རྒྱུ་མེད་ཅེས་ཕེབས། དེ་ཉིན་ནས་མགུལ་ཆམ་
གྱི་རྣམ་པས་སྐུ་ཁམས་ཀྱང་ཅུང་ཟད་ལྟེམ་ཞིང་། སྐུ་གཟུགས་ཀྱང་ཇེ་ཆུང་དུ་གྱུར་པས་དོགས་པ་
ཅུང་ཟད་ཟོས་ཏེ། ཞབས་བརྟན་སྐུ་རིམ་དང་གསོས་སྨན་གྱི་འཕྲོད་པ་ཞེས་སོགས་ཇི་འདྲ་ལེགས་
ཞུས་པ་སྒྲོལ་མ་ཐོན་ཕེབས་པ་ལྟར་ཚོགས་ཆེན་དུ་འཕྲལ་སྒྲུབ་གནང་ཞིང་། ན་བཟའ་སྤོང་ཐག
སྔགས་ཁང་། མགོན་ཁང་སོགས་སུ་ཆོས་བསྲུང་གི་བསྐང་བ་འཕྲིན་འཆོལ། འཆི་བསླུ། སྒྲོལ་
མ་གཡུལ་བཟློག་སོགས་གང་མང་རིམ་གྱིས་སྒྲུབས། དེ་ནས་ཨེམ་ཆིས་སྨོན་སྐྱིད་པའང་སྐུ་མདུན་
དུ་བཏང་སྟེ། ཨེམ་ཆི་ཆེན་མོ་དང་སྒོ་བསྟུན་གྱིས་ཕྱག་རྩ་བརྟག་པ་བྱེད་དགོས་པར་བགྲོས་ཏེ།
ཨེམ་ཆི་ཆེན་མོས་གཟིམ་སྦུག་ཏུ་ཕྱག་རྩེ་ཕུལ་ཞིང་། གསོལ་ཇ་ཚ་རྟིང་མ་སོང་མཚམས་སྨོན་སྐྱིད་
ཨེམ་ཆི་གཟིམ་ཆུང་མདོར་སྐུ་མདུན་དུ་བཏང་ནས་ཕྱག་རྩར་བརྟག་དཔྱད་ཞུས། དེ་ནས་རིམ་
བཞིན་གསོལ་ཆས་ཀྱང་ཇེ་ཆུང་དུ་གཏོང་བ་མཛད་ཅིང་། ཉིན་གྱི་ཆ་ཕལ་ཆེར་སངས་རྒྱས་མང་
པོའི་མཚན་དང་། བྱམས་པས་དམ་བཅས་པའི་གཟུངས་སོགས་ཞལ་འདོན་གནང་ཞིང་། སྔ་
དགོང་དང་མཚན་མོའི་ཆ་ཕལ་ཆེ་བ་ལ་ཏིང་ངེ་འཛིན་ལ་གཙོ་བོར་གཞོལ་བར་མཛད། ཚེས་
གསུམ་གྱི་སྔ་དྲོ་གསོལ་དཔོན་རབ་བརྟན་པའི་རྗེ་དྲུང་གིས་སྐུ་ཞབས་རིན་པོ་ཆེ་གསོལ་བ་བཞེས་
མཆོད་སོགས་ཀྱང་བདག་ཅག་གི་བློ་འཁྲིད་ཙམ་ལས་བཞེས་མི་འདོད་པ་ཞིག་རང་འདུག་པས་སྐུ་
ཁམས་མི་བདེ་བ་མི་འདུག་གམ་ཞུས་ན་ནི་དེ་འདྲ་མི་འདུག་རང་གསུངས། ཞལ་མདངས་ནི་
སྔར་རྒྱུན་ལས་ཀྱང་བཟང་བར་འདུག་པས་ཇི་འདྲ་ཡིན་ནམ་ཞུས་པར། བཀའ་ལས། ལྟོ་ཚོད་
བྱེད་པ་ལ་ང་རང་མཁས། དེ་འདྲའི་བློ་སྐྱོག་པ་བྱེད་མི་དགོས། ཁྱོད་ཚོ་ངས་བློས་བཏང་མི་ཡོང་
ཞེས་ཞལ་བཞེས་དོན་གྱིས་གནང་ཞིང་། ཚེས་བཞིའི་སྔ་དྲོ་འཚོ་བྱེད་དགེ་སློང་ནས་ཕྱག་རྩ་ཕུལ་
སྐབས། ཁྱད་ཨེ་འདུག་ཕེབས་པར། ད་ལྟ་འགྱུར་ཁྱད་ཆེ་བ་ཞིག་མི་འདུག་ཅེས་ཞུས་པར།
བཞད་མོ་ཞིག་མཛད་ནས། འཚོ་བྱེད་དང་གསོལ་དཔོན་གཉིས་ལ་དེ་རིང་ཚེས་གྲངས་གང་ཡིན་
གྱི་བཀའ་འདྲི་ཕེབས་པར་ཁོང་གཉིས་ནས་ཚེས་བཞི་ཡིན་ཞུས་པར། ངེད་བཟླས་པའི་འཕྲོ་སྐྱོང་
དགོས་ཤིག་ཡོད་པས་དེ་རིང་རིག་པ་དྭངས་པའི་ཕྱིར་ལྟོ་བཟང་པོ་མི་ཟ་ཞེས་ཕེབས་ནས། ཕྱིར་
མངོན་པ་ལ་བྱམས་པས་དམ་བཅས་པའི་གཟུངས་དང་། ནང་དུ་སྟོང་པ་འོད་གསལ་དང་བསྲེ་
625



བའི་ཐབས་ལ་བརྩོན་པར་མཛད། གསོལ་ཚིགས་རྒྱབ་ལ་ཉིན་ལྟར་སྐུ་མདུན་པ་གང་རུང་རེས་སྐུ་
མདུན་དུ་བཅོམ་ལྡན་འདས་ཀྱི་རྣམ་པར་ཐར་པ་སྐྱེས་རབས་སོ་བཞི་པ་ཀློགས་ཏེ་སྙན་དུ་འབུལ་
གྱིན་ཡོད་པ་དང་། དེ་ལ་ཐུགས་ཤིན་ཏུ་དགྱེས་པའི་ཉམས་ཀྱིས་ལེགས་པར་གསན་པ་དང་།
སྐབས་སྐབས་སུ་བཞད་མོ་རྒྱ་ཆེར་མཛད་པ་ཡིན་ཀྱང་། དེ་ཉིན་འཚོ་བྱེད་དགེ་སློང་ནས་སྐྱེས་
རབས་སྙན་དུ་ཕུལ་བར་ཅུང་ཟད་ཀྱང་ཐུགས་སྣང་མི་མཛད་པར་རྡོ་རྗེའི་ལུས་ལ་གནད་དུ་བསྣུན་
ཅིང་། གཞིའི་འོད་གསལ་ལམ་གྱི་འོད་གསལ་དང་བསྲེ་བའི་ཐབས་རྡོ་རྗེའི་བཟླས་པ་འབའ་ཞིག་
ལ་གཞོལ་བཞིན་པར་བཞུགས་པས། འཚོ་བྱེད་ནས་སྐྱབས་མགོན་རིན་པོ་ཆེ་ཁ་སང་ནས་ཕྱག་
དཔེ་བཀླགས་ན་དགྱེས་ཚོར་ཆེན་པོ་ཞིག་ཡིན་ཀྱང་། དེ་རིང་ཐུགས་ནང་དུ་གཞོལ་བའི་ལྗགས་
བཟླས་ཁོ་ན་ལ་བཞུགས་པ་གང་ཡིན་ནམ་ཞུས་པར། བཀའ་ལས། ངས་རྡོ་རྗེའི་བཟླས་པ་ཞིག་
བྱས་པ་ཡིན་ཕེབས་པར་འཚོ་བྱེད་ནས་ཕྱག་རྩ་དང་གང་སྤྱི་ནས་མཛད་པར་དཔགས་ན་དགོངས་
པ་གཞན་དུ་གཏད་པའི་རྟགས་ཤིག་མིན་ནམ་སྙམ་པ་འདུག་པས། བདག་རྣམས་ཀྱིས་རྗེ་བཙུན་
བླ་མ་མཆོག་གི་ཐུགས་དང་འགལ་བ་མཆིས་ན་བཟོད་པར་བཞེས་ཏེ། ཞབས་པད་ཡུན་རིང་བོར་
བཞུགས་དགོས་ཞེས་ཞུས་པར། བཀའ་ལས། ངས་རྒྱ་གར་ལ་ཕྱིན་ནས་ཆུ་ཞིག་བཏུང་སྟེ་
མགྱོགས་པོ་སླེབ་ཡོང་། དེ་བར་ཁྱོད་རང་སྐྱེས་རབས་འདི་ཀློག་ཤིག་ཅེས་ཕེབས་པར་འཚོ་བྱེད་
ཀྱི་བསམ་པར། ་ ཆུ་དགོས་ཕེབས་པར་གཞིགས་ན་ཞལ་སྐྱེམས་པ་མིན་ནམ་སྙམ་ནས་དེ་ལྟར་ཞུས་
པར། དེ་འདྲ་མིན་བརྡ་ཆོས་ཡིན་ཞེས་གསུངས། དེ་ཁའི་མུར་གསོལ་དཔོན་རབ་བརྟན་པ་དང་
མགྲོན་གཉེར་ས་ཁུད་པ་རྣམས་རིམ་གྱིས་སྐུ་མདུན་དུ་སླེབ་པ་རྣམས་ནས་ལྗགས་བཟླས་གང་
གནང་གི་ཡོད་ཞུས་པར་རྒྱལ་བ་བྱེ་བདུན་མ་དང་རྣམ་སྲས་ཀྱི་བསྐང་བ་བྱས་པ་ཡིན་ཞེས་ཕེབས།
དེའི་མཚན་ཐོག་ཐག་ཐུགས་དམ་གྱི་རིམ་པ་འབའ་ཞིག་ལ་གཞོལ་བར་མཛད་དེ། ཚེས་ལྔའི་སྔ་
དྲོ་ཕྱག་རྩ་ལྟོས་ཕེབས་པར། འཚོ་བྱེད་ནས་བརྟགས་པར། དེ་གོང་གི་ཕྱག་རྩའི་སྡོད་ཀྱང་
སངས་ཤིང་། ཕྱག་རྩ་བླ་རྩ་གཡས་གཡོན་གཉིས་ཀ་མི་མངོན་པའི་ཚུལ་བསྟན་པར་སྣང་། དེའི་
སྔ་དྲོ་གདན་བཞེས་ཀྱི་བཞེས་ཚར་ཡང་ཞལ་རེག་ཙམ་ལས་མ་གནང་ཞིང་། གསོལ་ཇ་ཚ་རྟིང་མ་
བཏེག་སྐབས་ད་རེས་མི་འཐུང་ཞིང་རྗེས་མ་ཞིག་ལ་འཐུང་པས་ཆོག་པ་ཡིད་ལ་ཞོག་ཅེས་ཕེབས།
དེ་ནས་གསོལ་དཔོན་དང་མགྲོན་ས་ནས་སྨོན་སྐྱིད་ཨེམ་ཆིས་སླེབ་ཡོད་པས་གཟིམ་མདོར་ཕེབས་
དགོས་ཞེས་ཞུས་པར། དེ་རིང་རྩ་བ་ནས་འགྲོ་རྒྱུ་མིན་ཞེས་ནན་ཏན་ཅན་ལན་མང་ཕེབས་ཀྱང་།
626



ཁོང་རྣམས་རང་གིས་གང་བྱས་ནི་བདེན་གྱི་གཞན་གྱིས་ནི་མ་ཡིན་ནོ་ཞེས་ལུག་ཆུ་ལ་དེད་པ་ལྟར།
སྤྱོད་པ་ངང་ཚུལ་དུ་ཡོད་སྟབས་ཕེབས་དགོས་ཨུ་ཚུགས་འུ་ཐུག་ཏུ་ཞུས་པར། འོ་ན་ཆོས་གོས་
ཁྱེར་ཤོག་ཅེས་པའི་བཀའ་དང་བཅས་ཏེ། སྐུ་ཆོས་གསོལ་ཏེ་གཟིམ་ཆུང་མདོར་ཕེབས་ནས།
རྟེན་ཁྲི་ལ་རྒྱུན་རིང་ཙམ་གཟིགས་ཏེ། གུས་པའི་རྣམ་པ་ཞིག་མཛད་ནས། གཟིམ་ཆུང་ཡིད་
དགའ་ཆོས་འཛིན་གྱི་བཞུགས་ཁྲི་ཆེན་མོའི་མདུན་དུ་བཞུགས་འབོལ་བཏིང་བའི་ཁར་ཞལ་ཤར་
གྱི་ཕྱོགས་སུ་གཟིགས་ཏེ། ཞབས་རྡོ་རྗེ་སྐྱིལ་ཀྲུང་དང་སྐུ་དྲུང་པོར་བསྲང་བའི་ཚུལ་དང་བཅས་
ཏེ་བཞུགས། དེར་ཇི་ལྟར་སངས་རྒྱས་བཅོམ་ལྡན་འདས་གྲོང་ཁྱེར་རྩྭ་ཅན་དུ་གཟིམ་མལ་གྱི་ཐ་
མར་བཞུགས་པའི་དུས་སུ་གདུལ་བྱ་ཀུན་གྱི་ཐ་མ་ཀུན་ཏུ་རྒྱུ་རབ་བཟང་རྗེས་སུ་བཟུང་བ་ལྟར།
སྐུ་འདི་ཉིད་ཀྱི་ཐ་མའི་གདུལ་བྱ་སྨོན་སྐྱིད་ཨེམ་ཆིས་ལ་ཕྱག་དབང་ཞིག་གནང་ནས་ཨེམ་ཆིས་
ཕྱག་གཡོན་པར་ཕྱག་རྩ་འབུལ་བ་དང་ལྷན་ཅིག་ཞལ་དབུགས་ཀྱི་རྒྱུ་བ་རགས་པ་ནང་དུ་འདུས་
པ་དང་དུས་མཚུངས་སུ་སྟོང་པ་བཞི་རིམ་གྱིས་ཐིམ་ནས་ཐམས་ཅད་སྟོང་པ་འོད་གསལ་དོན་དམ་
པའི་བདེན་པ་མངོན་དུ་མཛད་དེ་རྡོ་རྗེའི་དབྱིངས་ཟབ་མོ་ལ་སྙོམས་པར་ཞུགས་ཏེ། རེ་ཞིག་
གཟུགས་སྐུ་ཆོས་དབྱིངས་སུ་ཐིམ་པའི་ཚུལ་བསྟན་པར་མཛད་དོ། དེར་གློ་བུར་ཉིད་དུ་མགོན་
དང་བྲལ་བའི་སྐྱེ་བོ་རྣམས་མྱ་ངན་གྱི་མཆི་མ་དྲག་ཏུ་འཁྲུག་པའི་ང་རོ་དང་བཅས་ཏེ་འཚོ་བྱེད་
དགེ་སློང་དང་མགྲོན་ས། མགྲོན་སྤེལ་རྐྱང་པ། གསོལ་དཔོན་རབ་བརྟན་པ་བཅས་ནས་ཕྱག་
བཙལ་ཞིང་། སྤྲུལ་པའི་སྐུ་འཁྲུལ་པ་དང་བྲལ་བ་མྱུར་དུ་ཕེབས་དགོས་ཞེས་གསོལ་བ་བཏབ་
པར། སྤྱན་འཛུམ་མདངས་དང་བཅས་ཏེ་གཟིགས་པས་འཕྲིན་ལས་ཀྱི་འཇུག་པ་ནམ་ཡང་ཚད་
པ་མེད་པའི་ཞལ་བཞེས་དོན་གྱིས་གནང་སྟེ། སླར་ཡང་སྡུད་པར་མཛད། དེ་ནས་ཕྱག་མཛོད་
ཀྱང་གདན་འདྲེན་ཞུས་ནས། བཞུགས་འབོལ་གྱི་ཟུར་བཞི་ནས་བཏོག་སྟེ་གཟིམ་ཆུང་སྦུག་ཏུ་
གདན་འདྲེན་ཞུས་ནས་དབུ་རྒྱན་གསོལ་བ་སོགས་ལོངས་སྐུའི་ཆ་བྱད་དུ་བཞུགས་སུ་གསོལ་བར་
སྐུའི་གཉེར་མ་རྣམས་ཀྱང་ལྷག་མེད་དུ་བཞིག་ཅིང་། སྐུ་མདངས་ཀྱང་གསེར་གྱི་ཁ་དོག་ལྟ་བུ་
གཟི་བརྗིད་འབར་བ། །གཟིམ་ཁང་གི་ནང་ཐམས་ཅད་ཚུལ་ཁྲིམས་ཀྱི་དྲི་སྤོས་དང་ཙནྡན་གྱི་དྲི་
ངད་ཐམས་ཅད་ཟིལ་གྱིས་ནོན་པ་བརྗོད་དུ་མེད་པས་ཁྱབ་ནས་བཞུགས་ལ། དེར་ཞལ་སྔ་ནས་
རྣམ་པ་བཞི་དང་རྒྱུད་གྲྭ་པའི་དགེ་བཤེས་བཞི་བཅུ་ཐམ་པས་གཟིམ་ཆུང་མདོ་དང་ངོ་མཚར་
བཀོད་པར་དཔལ་གསང་བ་འདུས་པ་མི་བསྐྱོད་པའི་ཆོ་ག་དང་། གསང་སྔགས་རྒྱུད་པ་གྲྭ་ཚང་
627



དུ་དཔལ་གསང་བ་འདུས་པའི་དཀྱིལ་འཁོར་ཆེན་པོ་ཞལ་ཕྱེ་ཞིང་། དབེན་ས་ཆོས་ཀྱི་ཕོ་བྲང་
དུའང་བཅོམ་ལྡན་འདས་དཔལ་འཁོར་ལོ་སྡོམ་པའི་དཀྱིལ་འཁོར་ཆེན་པོ་ཞལ་ཕྱེ་སྟེ། དཔལ་
ལྡན་བླ་མ་དམ་པ་གང་དེ་དང་དཀྱིལ་འཁོར་གྱི་གཙོ་བོ་ཐ་མི་དད་པར་བསྐྱེད་པ་ལ་ཕྱི་ནང་གསང་
བ་དེ་ཁོ་ན་ཉིད་ཀྱི་མཆོད་པ་འབུལ་བ་དང་། བདག་ཉིད་འཇུག་ཅིང་དབང་ལེན་པ་སོགས་
དགོངས་པ་ཡོངས་སུ་རྫོགས་པའི་ཐབས་ལ་བརྩོན་པར་མཛད། དེ་འཕྲལ་རྒྱལ་དབང་ཐམས་
ཅད་མཁྱེན་པ་ཆེན་པོར་ཐུགས་དམ་གསལ་འདེབས་ཞུ་རྒྱུ་དང་།་ མི་དབང་ཕོ་ལྷ་བར་རྒྱུ་མཚན་
དང་བཅས་རྟ་ཟམ་བརྒྱུད་ཕྱག་མཛོད་ནས་འབུལ་བ་མཛད་ཅིང་། པཎ་ཆེན་ཆོས་ཀྱི་རྒྱལ་པོ་བློ་
བཟང་ཆོས་ཀྱི་རྒྱལ་མཚན་གྱི་དངུལ་གདུང་རིན་པོ་ཆེ་དང་བྱམས་པ་རྣམ་གཉིས་སོགས་རང་བྱོན་
དང་གསུང་བྱོན་རྣམས་ཀྱིས་མཚོན་པའི་མཆོད་ཁང་སོ་སོར་སྟོང་མཆོད་དང་རྒྱ་མཆོད་སྣ་ལྔ་མང་
པོ། གསུང་ཆོག་པ་རྣམས་ལ་ཡང་ཉིན་ལྟར་གསོལ་ཇ་དང་བཞེས་ཚ་བཟང་པོ་གྲངས་མང་བ་
དང་། ཡོན་གྱི་བསྙེན་བཀུར་བཟང་པོ་བསྒྲུབ་ཅིང་། གྲྭ་ཚང་ཁག་དང་མི་ཚན་སོ་སོ། ཕྱག་ཕྱི་
སྐུ་འཁོར། ཁལ་ཁའི་མི་དྲག་སོ་སོ། ཆོས་སྡེ་ཆེན་པོ་འདི་ཁའི་ཉེ་འདབས་ཀྱི་གྲོང་པའི་སྐྱེ་བོ།
མངའ་ཞབས་ཀྱི་ལྷ་སྡེ་མི་སྡེ་སོགས་ནས་མཆོད་པའི་བྱེ་བྲག་མང་པོ་དང་། བླ་བྲང་རང་ནས་ཀྱང་
ཉིན་ལྟར་གྱི་མཆོད་སྤྲིན་སྤྲོས་པ་སོགས་གཟིམ་ཆུང་སྦུག་ཏུ་སྐུ་གདུང་རིན་པོ་ཆེའི་སྐུ་མདུན་དང་
གཟིམ་ཆུང་མདོ། ངོ་མཚར་བཀོད་པ་སོགས་སུ་བཤམས་ནས་ཕུལ། དེར་ཆོས་ཀྱི་སྐུ་ལ་དགུང་
ཞག་གསུམ་གྱི་རིང་མཉམ་པར་བཞག་ནས་བཞུགས་པའི་དུས་སུ་གཟིམ་ཁང་གི་ནང་དུ་དྲི་ཞིམ་པོ་
བརྗོད་དུ་མེད་པས་ཁྱབ་པ་དང་། ནམ་མཁའི་དབྱིངས་ཐམས་ཅད་ཤིན་ཏུ་གཡའ་དག་པ་རྡུལ་
དང་བསེར་བུའི་རྒྱུ་བ་ཐམས་ཅད་ཆད་པའི་མཐའ་སྐོར་དུ་ཆུ་འཛིན་ལྷ་དང་ལྷ་མོའི་གཟུགས་
བརྙན་མཆོད་རྫས་ཐོགས་པ་ལྟ་བུས་སྐུ་གདུང་རིན་པོ་ཆེ་གང་ན་བཞུགས་པའི་ཕྱོགས་སུ་མངོན་
པར་མཆོད་པ་ལྟ་བུར་གྱུར་བ་ནི། སྐུ་ཚེ་འདི་ཉིད་དུ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པ་
དང་ལྷ་རྣམས་ཀྱིས་མངོན་པར་མཆོད་པ་དང་ཀུན་རྟོག་གི་བཞོན་པའི་ཚོགས་ཐམས་ཅད་བཅོམ་
པ་དང་། སྟོང་པ་གསུམ་ལྷག་མེད་དུ་ཐིམ་སྟེ། ཐམས་ཅད་སྟོང་པ་འོད་གསལ་མངོན་དུ་མཛད་
པའི་རྟགས་ཁྱད་པར་ཅན་ནོ། དེ་ལྟར་ཆོས་ཀྱི་སྐུ་ལ་མཉམ་པར་བཞག་པ་ལས་བཞེངས་ཏེ་
ལོངས་སྤྱོད་རྫོགས་པའི་སྐུ་མངོན་དུ་མཛད་ནས། དག་པའི་ཁམས་བྱེ་བ་རབ་འབྱམས་དུ་མར་
བཤེགས་པར་མཛད་པ་ལས། གང་གི་ཟ་མ་ཏོག་ལྟ་བུའི་སྐུ་གདུང་རིན་པོ་ཆེ་རིལ་པོ་གཅིག་ཏུ་
628
，



བཞུགས་པ་ནི། རྒྱལ་བའི་བསྟན་པ་རིན་པོ་ཆེ་རྒྱུན་རིང་དུ་གནས་པ་དང་། ཆོས་གྲྭ་ཆེན་པོ་འདི་
ཉིད་ཀྱང་ཡུན་རིང་བར་མི་ཉམས་ཤིང་དར་རྒྱས་སུ་འགྱུར་བའི་ཐབས་མཆོག་ཏུ་འགྱུར་བར་ཀུན་
གྱིས་བགྲོས་ཏེ། རྗེ་བླ་མ་དེ་ཉིད་ཀྱི་འཕྲིན་ལས་ཀྱི་ཁ་ལོ་བ་ཆེན་པོ་ལྷུན་གྲུབ་གླིང་པའི་རྗེ་དྲུང་བློ་
བཟང་དགེ་འདུན་ནས་ཐུགས་ཁུར་ཆེར་བཞེས་ཏེ། མཆོད་སྡོང་རིན་པོ་ཆེ་ཡིད་བཞིན་དབང་གི་
རྒྱལ་པོ་འདི་ཉིད་རྟེན་དང་བརྟེན་པ་ལེ་ལག་དང་བཅས་པ་ལེགས་པར་བསྐྲུན་པའི་མཆོད་སྡོང་
ཆེན་པོའི་བུམ་སྒོའི་ནང་དུ་རིན་པོ་ཆེ་གཉིས་པ་ལས་གྲུབ་པའི་ཟ་མ་ཏོག་ཆེན་པོའི་ནང་དུ་གང་གི་
རྫི་ཕྱོགས་ཀྱི་རེག་པ་ཕོག་པ་ཙམ་གྱིས་ཀྱང་འཁོར་བ་དྲུངས་ནས་འབྱིན་པར་ནུས་པའི་སྐུ་གདུང་
ཆེན་པོ་བཅོམ་ལྡན་འདས་དཔལ་གསང་བ་འདུས་པ་མི་བསྐྱོད་རྡོ་རྗེའི་ངོ་བོར་བཞུགས་པ་ཟ་མ་
ཏོག་གི་ནང་དུ་སྤྱན་འདྲེན་སྐབས་བསྐུམ་ཁྲུ་གང་ཙམ་གྱི་ཚད་དུ་སྣང་བ། དགུང་ཞག་བདུན་གྱི་
རིང་ལ་རླན་གཤེར་ལ་སོགས་པའི་འབྱུང་བའི་ཚོགས་ཐམས་ཅད་དབུ་མའི་ནང་དུ་ལྷག་མ་མ་ལུས་
བར་ཐིམ་ནས། སྲ་བའི་དངོས་པོར་གྱུར་པ་ལ་ཚུལ་ཁྲིམས་ཀྱི་དྲི་རབ་ཏུ་ལྡང་བཞིན་པ་ངོ་མཚར་
བསམ་གྱིས་མི་ཁྱབ་པའི་སྐུ་ལ་ཕྱག་འཕྲེང་། སྐུ་སྦྱར། སྙན་དར་སོགས་སྐུའི་ཉེར་སྤྱོད་རྣམས་
ཀྱིས་ལེགས་པར་བརྒྱན་ཏེ་བཞུགས་སུ་གསོལ་ཞིང་། དེའི་མཐའ་སྐོར་དུ་བདུད་རྩི། སྐྱེ་བདུན།
རིན་པོ་ཆེའི་རིགས་མང་པོ། གུར་གུམ་ཉག་འདེགས་ཀྱི་ཁལ་དགུ་ཉག་ལྔ། ཙནྡན་དཀར་
དམར། བཟང་དྲུག་སོགས་དྲི་བཟང་པོས་ཕྱུར་བུར་གཏམས་ནས་བཞུགས་སུ་གསོལ་བའི་བྱ་བ་
ལེགས་པར་བསྒྲུབས་ཏེ། དེ་ཡང་རེ་ཞིག་གཟིམ་ཆུང་སྦུག་ཏུ་བཞུགས་པ་ལ་མཆོད་པ་རྒྱ་ཆེར་
ཕུལ་ཞིང་། དེ་དང་དུས་མཚུངས་༧རྒྱལ་དབང་ཐམས་ཅད་མཁྱེན་གཟིགས་ཆེན་པོ་དང་། མི་
དབང་ཕོ་ལྷ་བ། མངའ་རིས་གུང་སོགས་ནས་གདུང་འབུལ་རིམ་པར་བྱུང་སྟེ། དེ་རྣམས་འོག་
ཏུ་ཕྱོགས་གཅིག་ཏུ་འཆད་པར་བྱ་ལ། མཆོད་སྡོང་ཆེན་པོ་ལེགས་པར་གྲུབ་སྟེ་ཟ་མ་ཏོག་བུམ་
སྒོར་གསང་སྔགས་རྒྱུད་པ་གྲྭ་ཚང་གི་དགེ་འདུན་རྣམས་ཀྱིས་མཆོད་པའི་བྱེ་བྲག་སྣ་ཚོགས་པ་
ཐོགས་ནས་སྤྱན་དྲངས་དུས། ལྷ་རྣམས་ཀྱིས་མངོན་པར་མཆོད་པའི་ལྟས་རབ་ཏུ་གསལ་བ་
དང་། དེ་ཉིན་བླ་བྲང་གི་བདེ་ཡངས་སུ་འདུས་པ་རྒྱ་མཚོར་བྱིན་རླབས་སོགས་སྩལ་ཞིང་། ལྷག་
པར་གནས་པའི་ཆོ་ག་མཛད་དུས་པོ་ཏ་ལར་རྒྱལ་དབང་ཐམས་ཅད་མཁྱེན་གཟིགས་ཆེན་པོར་
རབ་ཏུ་གནས་པའི་སྤྱན་དམིགས་ཞུས་པར་དངོས་གཞིའི་ཉིན་ཕྱག་ནས་ལན་གསུམ་གྱི་བར་དུ་
འཐོར་བར་མཛད་པའི་སྒྲ་དེར་ཚོགས་ཀུན་གྱིས་ཚོར་བ་སོགས་ངོ་མཚར་བའི་ལྟས་བསམ་གྱིས་མི་
629



ཁྱབ་པ་བྱུང་སྟེ། ་ མཆོད་སྡོང་ཆེན་པོ་ལེ་ལག་དང་བཅས་པ་ཇི་ལྟར་བཞུགས་པའི་ཚུལ་ཞིབ་རྒྱས་
ནི་བདག་གི་དཔལ་ལྡན་བླ་མ་དམ་པ་རྒྱལ་བ་ཁྱབ་བདག་རྡོ་རྗེ་འཆང་ཆེན་པོ་དང་དབྱེར་མ་
མཆིས་པ་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་དེ་ཉིད་ཀྱིས་མཛད་པ་དཀའ་
ཆག་རིན་པོ་ཆེར་བལྟས་ཏེ་དད་པ་ཆེན་པོའི་ས་བོན་ཡོངས་སུ་བརྟས་པར་བྱའོ། །
འདིར་སྨྲས་པ། རྣམ་དཔྱོད་ཚོགས་གཉིས་ལེགས་བཤད་རིན་ཆེན་གྱི། །དོ་ཤལ་རིང་པོ་
མགུལ་པ་ལ་འཕྱང་བའི། །སྐྱེས་བུ་དེ་ཡི་བློ་གྲོས་འོད་སྟོང་གིས། །འཇིག་རྟེན་ཐམས་ཅད་ཅིག་
ཅར་སྣང་བར་མཛད། ཆོས་ཀུན་སྒྱུ་མ་ལྟ་བུར་རབ་གཟིགས་ཤིང་། །འགྲོ་འདི་ངེས་འབྱུང་ལྕག་
གིས་བསྐུལ་བ་དང་། །དག་པའི་ཞིང་ཁམས་རོལ་རྩེད་བལྟ་བའི་ཕྱིར། །མིག་འཁྲུལ་ལྟ་བུའི་
འགྲོས་ཀྱིས་ཅིར་ཡང་རྒྱུ། །ཀུན་རྟོག་དྲི་བཞོན་ལ་གནས་པའི། །རྣམ་འགྱུར་ཉི་ཟླའི་བགྲོད་པ་
ཀུན། །སྒྲ་གཅན་གཉིས་སྤངས་ཀྱིས་ཟོས་པས། །བསིལ་ཟེར་བྱེད་པ་ཀུན་ཏུ་ཞུས། ། ཨ་ཝ་དྷུ་
ཏཱིའི་ཆོས་འཁོར་དབུས། །ལྷན་སྐྱེས་མཐར་ཐུག་སྐྱེས་བུ་ལ། །གནས་ལུགས་མཛེས་མས་འཁྱུད་
པ་ཡི། །ཆོས་དབྱིངས་ཕང་པར་ཡོངས་སུ་ཉལ། །གོ་ས་འབྱེད་བྱེད་མཁའ་དེ་ལས། །ལྷ་གཞུའི་
བདག་ཉིད་ན་ཆུང་མ། ། ཤེས་རབ་ལྷ་མོས་འཁྲིལ་བའི་ལུས། །རྣམ་པར་སྒེག་པའི་འདུ་བྱེད་
བཀྲ། །ངོ་མཚར་དེ་ནི་ཅི་འདྲ་ཞེས། །གཡོ་བྱེད་གོས་ཚོགས་སྔོ་བསངས་མས། །བབ་ཅོལ་དོར་
བས་བླ་ཡི་གོས། །ཕྲ་རིང་བཀྲ་བས་ཀུན་ཏུ་བསྒྲིབ། །ཆུ་འཛིན་ལས་བསྒྲུབ་མཆོད་པའི་རྫས། །
ཐོགས་པའི་ལྷ་ཡི་རྣམ་འགྱུར་དག །ནམ་མཁའི་དབྱིངས་ལ་ཁྱབ་པ་ནི། །རྒྱུ་སྐར་ཕྲ་ཡི་ཚོམ་བུ་
བཞིན། །མཁའ་ལས་འོངས་པའི་མེ་ཏོག་དང་། །དད་པའི་ཤུགས་ཀྱི་སྒྲ་དབྱངས་དང་། །མྱ་
ངན་མཆི་མའི་ཐིག་པ་རྣམས། །ཀུན་ཏུ་འགྲན་བཞིན་རྣམ་པར་འཕེལ། །འདི་ནི་མྱ་ངན་བྱ་བ་
འོས་པ་ཡི། ། རྒྱུ་མཚན་དག་ཏུ་རྟོག་པ་ཉེར་སྤོངས་ལ། ། གང་དུ་བསྐུལ་བའི་རྒྱུ་མཚན་རབ་
བཙལ་ཏེ། །མགོན་དེའི་རྗེས་སུ་རབ་ཏུ་འབད་པས་བསྙེགས། ཞེས་རྗེ་བཙུན་བླ་མ་དམ་པ་བློ་
བཟང་ཡེ་ཤེས་དཔལ་བཟང་པོའི་རྣམ་པར་ཐར་པ་ལས་དགུང་གྲངས་དོན་ལྔའི་དུས་ཡོངས་སུ་མྱ་
ངན་ལས་འདས་པའི་མཛད་པ་བསྟན་པའི་ལེའུ་སྟེ་བདུན་པའོ། །
630



་ ལེའུ་བརྒྱད་པ། དགོངས་རྫོགས་ཀྱི་བྱ་བ་ཡོངས་སུ་བསྒྲུབས་པ་དང་མཆོད་ ་
སྡོང་ཆེན་པོ་བསྐྲུན་པ་སོགས་ཀྱི་སྐོར།
༈ དེ་ནས་དགོངས་པ་ཡོངས་སུ་རྫོགས་པ་དང་སླར་ཡང་སྤྲུལ་པའི་ཟློས་གར་འཁྲུལ་པ་དང་
བྲལ་བ་མྱུར་དུ་ཕེབས་པའི་ཕྱིར་ཞབས་འབྲིང་པ་རྣམས་ནས་རྣམ་པར་དཀར་བའི་ལས་ཇི་ལྟར་
བྱས་ཚུལ་ནི། སྐུ་གདུང་རིན་པོ་ཆེ་མཆོད་སྡོང་ཆེན་པོར་སྤྱན་མ་དྲངས་ཀྱི་བར་དུ་སྐུ་མདུན་དང་
གཟིམ་ཆུང་ཡིད་དགའ་ཆོས་འཛིན། ངོ་མཚར་བཀོད་པ་སོགས་སུ་མཆོད་ཚོགས་རྒྱ་ཆེན་པོ་སྔར་
སྨོས་པ་ལྟར་དང་། གོང་དུ་སྨོས་པའི་དགེ་འདུན་ཞེ་དགུ་ནས་གཟིམ་ཆུང་མདོ་དང་ངོ་མཚར་
བཀོད་པར་དཀྱིལ་འཁོར་ཆེན་པོ་བསྒྲུབ་ཅིང་མཆོད་པའི་ཆོ་ག་དགུང་ཞག་བཅུ་བཞིའི་རིང་
མཛད་པར། དཀྱིལ་འཁོར་ཆེན་པོར་ཆུ་བཞི་སྔོན་དུ་འགྲོ་བས་ཉེར་སྤྱོད་དང་། འདས་པ་དང་
མ་འདས་པའི་གཏོར་མ། དགེ་འདུན་རྣམས་ལ་ཚ་གུང་གཟབ་རྒྱས་དང་བཅས་པའི་ཇ་ཐུག་བཅོ་
བརྒྱད་རེ། དཀྱིལ་འཁོར་སྒྲུབ་མཆོད་གྲུབ་རྗེས། སྐུ་ཡོན་དངུལ་སྲང་ཉིས་བརྒྱ་དང་སུམ་ཅུ།
མཛོད་བཏགས་བཞི་བཅུ། མཛོད་གོས་རྒྱན་བཞི་སོགས་ཡུག་ཆེན་དྲུག །རྩེད་ཞྭ། ： སྣམ་སྦྱར།
ཆོས་གོས་སོགས་གོན་པ་སྣེ་མང་། ཞལ་སྔ་ནས་བཞིར་ཁ་བཏགས་མཐིང་ཁྲ། ཤན་ཇ་འཁོར་
དྲུག་གིས་གཙོས་པའི་མཛོད་གོས། སྨན་བྱང་ཡུག །རྒྱ་ཟམ། བལ་ཟམ། ལྷོ་རས་བཅས་ཀྱི་
ཚན་པ། དབུ་ཆོས་གཉིས་ལ་ཁ་བཏགས། བཟང་གོས་ཁ་ལྔ་འབྲེལ། བྱང་སྨན་ཡུག་རེ་བཅས་
ཁྱོན་བསྡོམས་དངུལ་སྲང་ཆེན་བཞི་བརྒྱ་དང་སུམ་ཅུའི་རྩིས་དང་། རྒྱུད་ཁང་དུའང་གོང་སྨོས་
ལྟར་གྱི་ཆོ་ག་རྒྱ་ཆེར་མཛད་པའི་ཉིན་ལྟར་ཇ་ཐུག་དྲུག་རེ། གསོལ་ཚིགས། ཡོན་གྲྭ་པ་རེར་
དངུལ་སྲང་རེ། སློབ་དཔོན་པར་མཐིང་ཁྲི། གོས་ཁ་བཅུ་འབྲེལ་གྱིས་གཙོས་པའི་ཚན་པ།
རྣམ་གཞག་གོས་ཁ་བཅས་བཞི་ཚན་རེ། འདུས་པ་རྒྱ་མཚོར་མང་ཇ་བཟང་མང་དང་། སྣ་ལྔའི་
མཆོད་པ་རྒྱ་ཆེན་བཅས་སྨོན་ལམ་རྣམ་གསུམ་གཙོ་བོར་གྱུར་པའི་ཐུགས་རྗེ་བསྐུལ་བའི་གསོལ་
འདེབས་དགུང་ཞག་མང་པོར་མཛད་པར་ཡོན་གྲྭ་པ་ཉིས་སྟོང་བརྒྱད་བརྒྱ་བཅུ་གཉིས་ལ་དངུལ་
སྲང་རེ། ཆེ་ཁ་ལྔ་སོ་སོར་གོས་ཁ་འབྲེལ་གྱིས་གཙོས་པའི་ཚན་པ། བར་གྲ་གསུམ་ལ་བསོད་
བཏགས་རེ། ཆུང་གྲ་བརྒྱད་ལ་ཁ་བཏགས་རེ་བཅས་བསྙེན་བཀུར་རྒྱ་ཆེར་ཕུལ་ཞིང་། རྒྱལ་
དབང་ཐམས་ཅད་མཁྱེན་པ་ཆེན་པོར་ཚེས་ལྔའི་ཉིན་རྗེ་བླ་མ་དེ་ཉིད་ཀྱི་དགོངས་པ་ཡོངས་སུ་
631



རྫོགས་པ་དང་། ཐུགས་དམ་གྱི་གསལ་འདེབས་ཁྱད་པར་ཅན་དུ་འགྱུར་བའི་ཕྱིར། ཐུགས་རྗེ་
བསྐུལ་བའི་གསོལ་འདེབས་ཞུ་རྟེན་མགྱོགས་བསྔོའི་ཚུལ་དུ་ཁ་བཏགས་མཐིང་ཁྲི། གསེར་ཞོ་
བརྒྱ་ཐམ་པ། དངུལ་ལྔ་བཅུ་མ། གོས་ནག་ཡུག་བཞི། ཚེས་བཅོ་ལྔ་ལ་དགོངས་པ་ཡོངས་སུ་
རྫོགས་པའི་ཕྱིར་དུ་བཅུ་ཚན་བརྒྱད་ཅུ་ཕུལ་བར། ཁ་བཏགས་མཐིང་ཁྲ། དཔལ་གསང་བ་
འདུས་པའི་སྐུ་བརྙན་བྱིན་རླབས་ཅན་ན་བཟའ་དང་བཅས་པ། ན་བཟའ་ཆ་ཚང་། ཕྱག་
མཚན་རྡོར་དྲིལ། ཌཱ་མ་རུ། གན་དཀར་ཤུབས་བཅས་དངུལ་སྟེགས། སྤྱི་བླུགས། བཟེད་ཞལ།
གསེར་མགུར་ཞོ་སུམ་བརྒྱ། རྒྱ་སྦུག་རྙིང་མ་ཤུབས་བཅས། གོས་ཁ་ཐི་གཞི་སྔོན་དང་མཛོད་
གོས་མང་ལྷུག་གཞི་ལི་ཡུག །ཧོར་དར། སྨན་རྙིང་། དར་ཡུག །ཁ་ཐི། ཀྱིང་སི། རྒྱན་གཞི།
སེའུ་སོགས་སྤུས་ལེགས་ཀྱི་བླ་བྲེ། གཤམ་བུ་ཅན་བརྒྱད། གོས་ ཁའུ་མ། བཟང་གོས་ ཁྲ་
བསྒྲིགས་ཀྱི་རྟེན་ཁེབས་སྤུས་ལེགས་བཅུ། མཛོད་གོས་ཁྲ་བོ་རྒྱ་ཡིག་མ། ལིང་། སྨན་བར་རྙིང་
སོགས་ཀྱི་ཡོལ་བ་གོང་པ་དང་གཤམ་བུ་ཡོད་མེད་བཅུ། བཟང་གོས་ཀྱི་རྒྱུ་གོས། སོག་མོའི་ཆེ་ཁེ་
ཐིག་ལྔ། གོས་དམར་སྤུ་མ་གསེར་འབྲུག་སོགས་ཀྱིས་སྤ་བ་ལེབ་གཅིག བྱུ་རུའི་ཤལ་པ་ཆེ་བ།
དངུལ་ལྔ་བཅུ་མ་ཉི་ཤུ། དངུལ་ལྡང་《ལྡོང་》སྲང་བརྒྱད་ཅུ་ཡོད་པ་གཅིག །དངུལ་གཞོང་
སྲང་ལྔ་བཅུ་ཡོད་པ་གཅིག །དངུལ་ལྡིར་སྲང་ཞེ་བརྒྱད་ཡོད་པ་གཅིག་དང་སྲང་ཞེ་བཞི་ཡོད་པ་
གཅིག །ཡང་དངུལ་ལྡོང་སྲང་བདུན་ཅུ་དོན་བཞི་ཡོད་པ་གཅིག་དང་དོན་གསུམ་ཡོད་པ་གཅིག
སྲང་ང་བདུན་ཡོད་པ་གཅིག །སྲང་ཞེ་བརྒྱད་ཡོད་པ་གཅིག །དངུལ་གཞོང་སྲང་ལྔ་བཅུ་ང་
གཅིག་ཡོད་པ་གཅིག །དངུལ་གྱི་བུམ་པ་དང་བྱ་མ་བུམ་སོགས་ཁྱོན་དངུལ་ཆས་བཅུ་དྲུག །
གོས་སྔོ་ཁྲ། དར་ཁྲ་ལེབ་ཆེན། མགོ་སྣམ་ཚོས་ཁ་སྣ་ཚོགས་ལེབ་ཆེན་བཅུ། རྟ་གྲ་བོ་རྒྱུ་ལེགས་
ཉམས་བཟང་། གསེར་སྒ་དངུལ་འགྲིལ་མ་བཟང་གཡུའི་ནོར་གཟུགས་རྟགས་བརྒྱད་སོགས་ཕྲ་
ཤིན་ཏུ་ཕྱུག་པ། སྲབ་རྨེད་བཀྲོལ་ཚགས་མུ་མེན་སོགས་ཀྱི་ཕྲ་ཅན་སོགས་ཡོ་ཆས་ལེགས་ངེས་ཆ་
ཚང་ཞིང་རྒྱས་པ། གསེར་སྒ་དང་དངུལ་སྒ་ཚགས་བཀྲོལ་ཅན་གསེར་སྒ་དངུལ་འགྲིལ་མ་སོགས་
ཕྲ་ཡོད་མེད་དགུ །རག་སྒ་ཚ་གསེར་ཅན་བདུན། མུ་ཏིག་ལྗོན་ཤིང་གི་སྒ་གཉིས་བཅས་ཀྱིས་
སྤྲས་པའི་མགྱོགས་འགྲོ་བཟང་པོ། རྟ་སྒ་མེད་བརྒྱད། དྲེའུ་སྒ་གདན་ཆ་འགྲིག་བདུན། ཚན་
གྲངས་དང་པོ་ནས་ལྔ་བཅུའི་བར་ལ་གོས་ཁ་ཐི། མཛོད་གོས་བཅད་ལྡན། རྒྱུན་བཞི། ཐོན་ཐི།
ཚོན་ཁྲ། གན་ཇུས། - གསེར་གཞི་མ། རྒྱབ་བཏགས། གཞི་མེད་སོགས་ཚན་གྲངས་རེར་གོས་
632



ཡུག་གཉིས་རེ། དེ་ཕྱིན་ལ་གོས་ཡུག་རེས་གཙོས་པའི་ཚན་གྲངས་ལ་ཁ་བཏགས་མཐིང་ཁྲ།
ཧོར་དར་ཚོས་ཁ་སྣ་ཚོགས། སྨན་རྙིང་། ལིང་ཁ་དོག་སྣེ་མང་། བྱང་དར་བར་གྲ་ཁ་དོག་སྣ་
ཚོགས། སྨན་བར། དཀར་རས། ཆུ་རྩེ་ཚོས་མདོག་སྣེ་མང་། དར་ནག་མུན་མདོག་ཡུག་
བཅས་གུས་པ་ཆེན་པོས་ཕུལ་བར། སྐྱབས་མགོན་རྒྱལ་བ་ཐམས་ཅད་མཁྱེན་གཟིགས་ཆེན་པོ་
ནས་ཀྱང་། རྒྱལ་བ་ཐམས་ཅད་ཀྱི་ངོ་བོ་སངས་རྒྱས་སྣང་བ་མཐའ་ཡས་པཎ་ཆེན་ཕྱོགས་ལས་
རྣམ་པར་རྒྱལ་བ་གང་གི་དགོངས་པ་ཡོངས་སུ་རྫོགས་ཤིང་། ཆོས་ལོངས་སྤྲུལ་གསུམ་གྱི་ཐུགས་
དམ་ཟབ་མོ་རྣམས་ལ་གསལ་འདེབས། འཕྲིན་ལས་ཀྱི་འཇུག་པ་རྒྱུན་མི་འཆད་པའི་ཕྱིར་ཐུགས་
རྗེ་བསྐུལ་བ་སོགས་ཀྱི་སྤྱན་དམིགས་ཡང་དག་པ་གནང་། ཟླ་བ་བརྒྱད་པ་དེ་ཁའི་ཚེས་དྲུག་ནས་
བཟུངས་ཏེ་དབེན་ས་ཆོས་ཀྱི་ཕོ་བྲང་དུ་ཟླ་བ་ཕྱེད་གཉིས་ཀྱི་རིང་གོང་སྨོས་ལྟར་སྒྲུབ་མཆོད་
མཛད་པར། རིག་མ་བཅུ་གཉིས་ཀྱི་མཆོད་པ་དང་བཅས་པའི་ཉེར་སྤྱོད། འདས་མ་འདས་ཀྱི་
གཏོར་མ་ཆ་ཚང་བ། དགེ་འདུན་རྣམས་ལ་ཉིན་ལྟར་གསོལ་ཇ་དང་བཞེས་ཚ་བཟང་པོ་ཁྱོན་
བསྡོམས་དྲུག་རེ། ཚུགས་སྟོན་དང་གྲོལ་སྟོན་གྱི་ཚུལ་དུ་འབྲས་འཇམ་བཟང་པོ། དགེ་འདུན་
རེར་ཚ་གྲ་མཁར་བྲེ་དོ་རེ། སྐུ་ཡོན་དངུལ་སྲང་ཉིས་བརྒྱ། །སྣམ་སྦྱར། གཏོར་བུ། གོས་ཆེན་
གྱི་བླ་མ་བྲེ། མཛོད་གོས་སོགས་ཡུག་བཅུ། རྣམ་གཞག་བདུན་ལ་ཁ་བཏགས་ཆེ་བ་རེ་བཅས་
དང་། ཚེས་བཅུ་གསུམ་དང་བསྟུན་རྗེ་བློ་བཟང་ཆོས་ཀྱི་རྒྱལ་མཚན་གྱི་མཆོད་ཁང་ཆེན་མོར་
སྟོང་མཆོད་ལ་ཕུད་ཕྱེ་མཁར་ཁལ་དྲུག་ཅུ་རེ་ལྔ་བྲེ་བརྒྱད། མཆོད་མེ་དང་རྒྱུན་མར་ཁལ་དྲུག་ཅུ་
རེ་བདུན་ཉག་དོ། མེ་ཏོག་ནས་ཁལ་བཅུ་གཉིས་བྲེ་ཕྱེད་བཅུ་གཉིས། སྤོས་རེང་བུ་སྟོང་དང་
བཅུ། གུར་ཀུམ་ཐུར་སྲང་ཕྱེད་གསུམ། མར་ཚོན་སྣ་ལྔ་སོ་སོ་ནས་ཕུལ་རེ། གསེར་ཤོག་བརྒྱ་
བམ་གཉིས། སྙན་ཤལ་མཛོད་རིང་། མཆོད་བཞེད་《 བཞེངས་》མཛད་མི་དང་རྒྱུན་གྱི་མཆོད་
འབུལ་བ་བཅས་མཆོད་འབུལ་བ་ཁྱོན་གྲངས་དགེ་འདུན་སུམ་ཅུ་ལ་ཉིན་གཉིས་ལ་བུར་ལྕགས་
རེས་གཙོས་པའི་ཞལ་ཟས་བསོད་པ་སྣེ་ཁ་བདུན་རེ་དང་ཇ་ཐུག་བརྒྱད་རེའི་བསྙེན་བཀུར་བཟང་
པོ། ཡོན་ཁ་བཏགས། ཊམ་ཁ་རེ་རྣམས་འབུལ་བ་མཛད་ཅིང་། ཇོ་བོ་ཤཱཀྱ་མུ་ནེའི་སྐུ་མདུན་དུ་
སྣ་ལྔའི་སྟོང་མཆོད་རྒྱས་པ་ཕུལ་བར་མཆོད་རྩམ་མཁར་ཁལ་བརྒྱ་དང་བཅུ་གཉིས། མཆོད་རྒྱན་
བྱུགས་མར་བཅས་པར་མར་མཁར་རྒྱུའི་ཁལ་བརྒྱ་དང་ལྔ་བཅུ་ང་ལྔ་ཉག་བཅུ་གཉིས་སྤོར་གང་།
མེ་ཏོག་ནས་མཁར་ཁལ་བདུན་ཅུ་དོན་གཅིག་དང་བྲེ་བཅོ་བརྒྱད། སྤོས་རེང་སྟོང་དང་བཅོ་
633



བརྒྱད། གུར་ཀུམ་ཐུར་སྲང་ལྔ། མར་ཚོན་སྣ་ལྔ་སོ་སོ་ནས་ཕུལ་རེ། གསེར་ཤོག་བཞི་བརྒྱ།
སྡོང་རས་རས་ཡུག་ལྔ་རྣམས་ལས་གྲུབ་པའི་མཆོད་སྤྲིན་བཟང་པོ་དང་། ར་མོ་ཆེའི་ཇོ་བོ་མི་
བསྐྱོད་རྡོ་རྗེ། རི་བོ་དགེ་ལྡན་གྱི་གསེར་གདུང་རིན་པོ་ཆེ། ཕོ་བྲང་ཆེན་པོའི་གསེར་གདུང་རིན་
པོ་ཆེ་རྣམས་ལའང་མཆོད་ཙམ་བྲེ་ཚད་ཀྱི་ཁལ་ལྔ་བཅུ་རེ། མཆོད་རྒྱུན་མར་ཁལ་ལྔ་བཅུ་རེ། མེ་
ཏོག་ནས་ཁལ་སུམ་ཅུ་རེ། སྤོས་རེང་ཆིག་སྟོང་རེ་དང་གུར་ཀུམ་སྲང་རེ་རྣམས་ཀྱིས་མཆོད་ནས།
དེ་དག་སོ་སོའི་ཐོག་ཇོ་བོ་ཤཱཀྱའི་རྒྱལ་པོར་སྣམ་སྦྱར་གླེགས་བུ་དགུ་མ། ནང་མཛོད་སྣ་ལྔའི་སྙན་
ཤལ། རང་བྱོན་ལྔ་ལྡན་ལ་མཛོད་བཏགས་སྣ་ལྔ། ལྷ་ཁང་གཞན་མ་རྣམས་ལ་མཛོད་བཏགས་
ཉི་ཤུ་དང་། ར་མོ་ཆེའི་ཇོ་བོར་མཛོད་བཏགས་སྣ་ལྔའི་སྙན་ཤལ་དང་སྣམ་སྦྱར་རྒྱུས་པ། དགེ་
ལྡན་དུ་སྙན་ཤལ། གོས་བཟང་ཇུས་ཡུག་སྣ་ལྔ། པོ་ཏ་ལའི་གསེར་གདུང་ཆེན་མོར་ཡང་སྙན་
ཤལ་དགེ་ལྡན་གྱི་གསེར་གདུང་དང་འདྲ་བ། ལྷ་ཁང་གཞན་མ་རྣམས་ལ་ལྷ་རྫས་རེའི་སྙན་ཤལ།
ཇོ་བོའི་སྐུ་མདུན་དུ་མཆོད་བཞེང་《བཞེངས་》དང་མཆོད་འབུལ་མཛད་མི་གྲྭ་གྲངས་བཅོ་ལྔར་
ཉིན་གཉིས་ལ་ཇ་ཐུག་དགུ་རེ། ཚ་གུང་ལ་རྩམ་མཁར་བྲེ་རེ། རྒྱུར་ཤ་ལུག་ཁོག་གཉིས། སྐུ་ཡོན་
གྲྭ་པ་རེར་བསོད་བཏགས་རེ། གོས་ཁ་འབྲེལ། སྨན་ཡུག་ཕྱེད་རེ། བལ་ཊམ་བཞི་རེ། ར་མོ་ཆེ་
དང་དགེ་ལྡན་པོ་ཏ་ལ་སོ་སོར་མཆོད་བཞེང་《 བཞེངས་》དང་མཆོད་འབུལ་མཛད་མི་བརྒྱད་
རེར་ཉིན་གཉིས་ལ་ཇ་ཐུག་དགུ་རེ། ཚ་གུང་རེར་རྩམ་བྲེ་རེ། རྒྱུར་ལུག་ཁོག་ཕྱེད་གཉིས། སྐུ་
ཡོན་གྲྭ་པ་རེར་བསོད་བཏགས། གོས་ཁ་འབྲེལ། སྨན་ཁ་བཞི་འབྲེལ། དངུལ་བལ་ཊམ་གཉིས་
རེ། པོ་ཏ་ལ་སོགས་ཀྱི་ལྷ་ཁང་ཕལ་མོ་ཆེར་མཆོད་ཐེབས་སུ་དངུལ་སྲང་ལྔ་བཅུ། བསམ་ཡས་
དང་ཁྲ་འབྲུག་གཉིས་སུ་མཆོད་ཐེབས་དངུལ་སྲང་སུམ་ཅུ་སོ་ལྔ་རྣམས་དང་། དེ་བསྟུན་དབུས་
ཆུ་ལྷོ་བྱང་གི་དགོན་སྡེ་རྣམས་སུ་མང་ཇ་བརྒྱད་རེའི་ཐོག་ཞལ་འདོན་བླ་མཆོད་དང་སྨོན་ལམ་
རྣམ་གསུམ། སེར་འབྲས་དགེ་གསུམ། རྒྱུད་སྟོད་སྨད། རྭ་སྒྲེང་དགོན་དང་ཡང་དགོན། བཀྲ་
ཤིས་ལྗོངས། སེ་ར་དབུ་སྒེར་གྲྭ་ཚང་། རྨེ་རུ། ལ་མོ་བྱང་ཆུབ་ལྕོག་རྣམས་སུ་དགེ་འདུན་རེར་
ཕྱག་འགྱེད་དངུལ་སྲང་རེ་དང་། སྐུ་ཞབས་གྲྭ་ཚང་བ་གྲྭ་པ་རེར་གསེར་ཞོ་རེ། དགོན་ཁག་
གཞན་མ་རྣམས་ལ་གྲྭ་པ་རེར་དངུལ་ཞོ་རེ་བཅས་པར་ཁྱོན་དངུལ་སྲང་ཆིག་ཁྲི་ཉིས་སྟོང་བདུན་
བརྒྱ་བཞི་བཅུ་ཞེ་བཞི། སེར་འབྲས་སུ་བཞུགས་ཁྲིར་མཛོད་བཏེགས་རེ་དང་ལྷ་མོར་སྙན་དར།
རྣམ་གཞག་ཆེ་གྲྭ་ཉི་ཤུ་ལ་གོས་ཁ་བརྒྱུད་འབྲེལ་གྱིས་གཙོས་པའི་བརྒྱད་ཚན་རེ།. ཆུང་གྲ་རྣམས་
634



ལ་གོས་ཁ་དོ་འབྲེལ་གྱིས་གཙོས་སྨན་བྱང་ཡུག་ཕྱེད། ཁ་བཏགས་རེ་བཅས་བཞི་ཚན། དགེ་
ལྡན་ཁྲི་རིན་པོ་ཆེར་མང་ཇའི་ཐོག་ཐུགས་དམ་གསལ་འདེབས་རྟེན་མཐིང་ཁྲ། མང་ལྷུག་གི་བླ་
བྲེ། བེར་སེར་སྤྲིན་རིས། མཛོད་གོས་ཡུག་གཉིས། སྨན་བྱང་ཡུག་གཉིས། ལིང་ཡུག རྟ།
དཀར་རས། བྱང་ཤར་གྱི་སློབ་དཔོན་གཉིས་ལ་མཐིང་ཁྲ། གོས་ཡུག བྱང་སྨན་བཞི། རྒྱ་
ཟམ། ལྷོ་རས་ཡུག་རེ། སློབ་ཆུང་དང་ལྔ་མཆོད་ལས་ཐོག་པར་མཐིང་ཁྲ། གོས་ཁ་བརྒྱུད་
འབྲེལ། - བྱང་སྨན་ཡུག་རེ། རྒྱུ་ཟམ། ལྷོ་རས་རེ། ཆུང་གྲ་ལ་བསོད་བཏགས། གོས་ཁ་བཞི་
འབྲེལ་རེ། བྱང་སྨན་ཡུག་རྒྱ་ཟམ། ལྷོ་རས། རྒྱུད་སྟོད་སྨད་དུ་བསྔོ་རྟེན་ཁ་བཏགས། གོས་
ཡུག །སྨན་བྱང་རེ། རྒྱ་ཟམ་ཡུག་གཉིས། ལྷོ་རས། རྣམ་གཞག་ཁ་བཏགས། གོས་ཁ་བཞི་
འབྲེལ་རེ། བཀྲ་ཤིས་ལྗོངས་སུ་བསྔོ་རྟེན་མཐིང་ཁྲ། གོས་ཡུག སྨན་བྱང་། རྒྱ་ཟམ། ལྷོ་རས་
ཡུག སློབ་དཔོན་ལ་མཐིང་ཁྲ། གོས་ཁ་བརྐྱང་འབྲེལ། བྱང་སྨན། རྒྱ་ཟམ། ལྷོ་རས་ཡུག །
དབུ་ཆོས་ལ་བསོད་བཏགས། གོས་ཁ་བཞི་འབྲེལ། རྨེ་རུ་དང་རྭ་སྒྲེང་གཉིས་སུ་གོས་ཡུག་གིས་
གཙོས་པའི་བརྒྱད་ཚན་རེ། རྣམ་གཞག་གོང་འདྲ་རེ། རྭ་སྒྲེང་གི་ཇོ་བོ་འཇམ་པའི་རྡོ་རྗེས་
དབུས་པའི་ལྷ་ཁང་རྣམས་སུ་སྣ་ལྔའི་མཆོད་པ་ལྔ་བརྒྱ། ཇོ་བོ་ལ་མཛོད་བཏགས་སྣ་ལྔའི་སྙན་
ཤལ། ལྷ་ཁང་བྱིངས་རྣམས་ལ་ཁ་བཏགས་བཅུ་ཐམ་པ། དགོན་སྡེ་བྱིངས་ལ་བསྔོ་རྟེན་གོས་ཁ་
བཞི་འབྲེལ་གྱིས་གཙོས་པའི་དྲུག་ཚན་རེ། རྣམ་གཞག་ཁ་བཏགས། གོས་ཁ་རེ་རྣམས་དང་།
གཙང་རོང་གི་དགོན་སྡེ་ཕལ་མོ་ཆེར་དགེ་འདུན་རྣམས་ལ་མང་ཇ་བཅུ་རེ་གནང་བར། ཞལ་
འདོན་དུ་བླ་མ་མཆོད་པ་དང་སྨོན་ལམ་རྣམ་གསུམ་མཛད་པར་བསྙེན་བཀུར་དུ་ཁྱོན་བསྡོམས་ཇ་
ཁལ་བརྒྱ་དང་ཉི་ཤུ་ཉག་གསུམ། སྡོར་རིན་དངུལ་སྲང་བརྒྱ་དང་བདུན་ཅུ་ཐམ་པ་ཞོ་གསུམ།
འོ་ཚྭ་རིན་བྲེ་ཚད་ཀྱི་ཁལ་ལྔ་བརྒྱ་དང་བཅོ་ལྔ་བྲེ་བཅུ་གཉིས་རྩིས་ཀྱི་གོས་དར། འགྱེད་གྲྭ་པ་
རེར་གོས་ཁ་རེ་ཕུལ་བར་གོས་ཁ་ཆིག་ཁྲི་སུམ་སྟོང་བརྒྱད་ཅུ་གྱ་བདུན། བསྔོ་རྟེན་རྣམ་གཞག་
སོགས་གཟབས་《གཟབ་》རྒྱས་དང་། རི་ཁྲོད་ཀྱི་སྡེ་རྣམས་སུ་མང་ཇ་བཅོ་ལྔ་རེ་དང་། དགེ་
སློང་རེར་འགྱེད་དངུལ་སྲང་རེ་ཕུལ་བར་སྲང་སུམ་བརྒྱ་དང་བཞི་བཅུ་ཞེ་བཞི། བསྔོ་རྟེན་བསོད་
བཏགས་བཞི་བཅས་ཤིན་ཏུ་རྒྱ་ཆེ་བ་མཛད་ཅིང་། ཆོས་སྡེ་ཆེན་པོ་འདི་ཉིད་ཀྱི་ཚོགས་ཆེན་དུ་གྲྭ་
པ་རེར་གོས་ཁ་དོ་རེ། བསྔོ་རྟེན་རྣམ་གཞག་བཅས་འབུལ་བ་མཛད། གཙང་རོང་ཁུལ་གྱི་
དགོན་སྡེ་ཕལ་མོ་ཆེར་དངུལ་སྲང་ཆིག་ཁྲི་སུམ་སྟོང་ཉིས་བརྒྱ་དང་གྱ་བདུན། བསྔོ་རྟེན་རྣམ་
635



གཞག་བཅས་བསྒྲུབ་སྟེ། དེ་ཡང་དཔལ་འཁོར་ཆོས་སྡེ། གངས་ཅན་ཆོས་འཕེལ། དགའ་ལྡན་
ཕུན་ཚོགས་གླིང་། ་ངོར་དགོན་པ། ཐུབ་བསྟན་རྣམ་རྒྱལ། ཞྭ་ལུ་རི་མཐིལ། གསེར་མདོག་
ཅན་སོ་སོར་ཁ་བཏགས་མཐིང་ཁྲ། གོས་བཟང་བསྒྲིགས་ཀྱི་རྟེན་ཁེབས། རྟ་བཟང་བ། མཛོད་
གོས་ཡུག་ཆེན། སྨན་བྱང་ཡུག་བཞི། རྒྱུ་ཟམ་ཡུག་གཉིས། ལྷོ་རས་ཡུག་བཅས་དང་། ས་སྐྱར་
མཐིང་ཁྲི། གོས་ཁ་ཐི་གསེར་གཞིའི་བླ་བྲེ། རྟ། མཛོད་ཇུས་དང་མཆིན་ཁ་ཡུག །ཆུ་རྩེགས་
བྱང་སྨན་ཡུག །རྒྱུ་ཟམ་ལྷོ་རས་ཡུག་བཅས་དང་། དགའ་ལྡན་བྱམས་པ་གླིང་། དགའ་ལྡན་
ཆོས་འཁོར་གླིང་། དགའ་ལྡན་འོག་མིན་གླིང་། ཤེལ་དཀར་ཆོས་སྡེ། སྙེ་མོ་རྒྱལ་བྱེད་ཚལ།
མཚན་སྒྲོག་དགའ་ལྡན་དར་རྒྱས་གླིང་། དགའ་ལྡན་རབ་རྒྱས། གནས་རྙིང་ཆོས་སྡེ། ལྷུན་པོ་
རྩེ་ཆོས་སྡེ། ཆོས་འཁོར་ལྷུན་པོ། སྐྱེད་ཚལ། ཐུབ་བསྟན་ཡངས་ཅན། རྒྱ་རྒོད་གཤོངས།
སྤོས་ཁང་ཚོགས་པ། སྲད་རྒྱུད། རི་ཁྲོད་དགའ་ལྡན། གཅེན་ལུང་མཁའ་སྤྱོད། རྒྱང་རོ་
གསེར་སྡིངས་སོ་སོར་མཐིང་ཁྲ། གོས་ཡུག །སྨན་བྱང་ཡུག རྒྱ་ཟམ་གཉིས་དང་བལ་ཟམ། ལྷོ་
རས་བཅས་བརྒྱད་ཚན།: དཔལ་འཁོར་ཆོས་སྡེ་དང་ཞྭ་ལུ་དབུ་མཛད་ཆེན་པོ། བསམ་གྲུབ་
དགའ་ལྡན། གསེར་མདོག་ཅན། གངས་ཅན། དབེན་དགོན། གནས་རྙིང་ཆོས་སྡེ་བཅས་
དགོན་སྡེ་ཆེ་གྲ་འགའི་སློབ་དཔོན། གཏིང་སྐྱེས་བཀྲ་ཤིས་ཆོས་འཕེལ། པ་རྣམ་གྲང་མོ་ཆེ།
བཟང་ལྡན་ཆོས་སྡེ། ཉུག་ཆོས་འཁོར་གླིང་། བཟང་བཟང་ན་རིང་དགོན། རྩེད་གདོང་ཆོས་
སྡེ། བོ་གདོང་ཨེ་ཆོས་སྡེ། བཞད་གྲྭ་ཚང་ཆེན་མོ། སྙེ་མོ་བྱེ་མཁར་ཆོས་སྡེ་རྣམས་ཀྱི་བླ་མ་
སོགས་ལ། ཁ་བཏགས། གོས་ཁ་དྲུག་འབྲེལ། སྨན་ཁ་བརྒྱུད་འབྲེལ། རྒྱ་ཟམ་དང་བལ་ཟམ།
ལྷོ་རས་ཡུག་བཅས་དྲུག་ཚན། སེངྒེ་རྩེ་ཆོས་སྡེ་སོགས་དགོན་ཁག་རབ་མང་ལ་ཁ་བཏགས།
གོས་སྨན་ཁ་དོ་འབྲེལ། ལྷོ་རས། སྤོས་ ཁང་གཞིས་པ་སོགས་དགོན་སྡེ་འགའི་བླ་མར་ཁ་
བཏགས། གོས་ཁ་རེ། སྨན་བྱང་ཁ་དོ་འབྲེལ་རེ། མང་ཇའི་བསྔོ་རྟེན་བཅུ་ཚན་དང་བརྒྱུད་
ཚན། དྲུག་ཚན་གྲས་ཀྱི་དབུ་མཛད་དང་ཆོས་ཁྲིམས་པ་སོ་སོར་རྣམ་གཞག་ཁ་བཏགས། གོས་
ཁ་རེ། བཞི་ཚན་གྲས་ཀྱི་དབུ་ཆོས་དང་དཔལ་འཁོར་ཆོས་སྡེའི་ཆུང་གྲ་རྣམས་ལ་ཁ་བཏགས།
སྨན་ཁ་བཞི་འབྲེལ་རེ། རྩེ་ཆེན་ཆོས་སྡེའི་ཆུང་གྲ་དང་ཕག་རི་བཀྲ་ཤིས་ཆོས་སྡིངས་པའི་དབུ་
མཛད་དང་ཆོས་ཁྲིམས་པ་སོ་སོར་ཁ་བཏགས། སྨན་ཁ་དོ་འབྲེལ་རེ། དབུ་མཛད་དང་ཆོས་
ཁྲིམས་པ་རྐྱང་གྲས་ལ་ཁ་བཏགས། སྨན་ཁ་རེ་བཅས་དང་། མང་སྐོལ་སོ་སོ་དང་བསྟུན་དཔལ་
636



ཆོས་བྱང་ཆུབ་ཆེན་པོས་དབུས་ལྷ་ཁང་སོ་སོའི་རྟེན་གཙོ་རྣམས་དང་། སྣར་ཐང་ཆོས་སྡེ་གཉིས་
སུ་སྣ་ལྔའི་མཆོད་པ་སྟོང་ཚར་རེར་མཆོད་རྩམ་བྲེ་ཚད་ཀྱི་ཁལ་ལྔ་བཅུ་རེ་དང་མཆོད་རྒྱུན་མར་
ཉག་ཚད་ཀྱི་ཁལ་ཉི་ཤུ་རྩ་བདུན་རེ། མེ་ཏོག་ནས་ཁལ་བཅུ་གསུམ་རེ། སྤོས་རེང་སྟོང་ཕྲག་རེ།
གུར་ཀུམ། སྡོང་རས་བཅས་དང་། སྙན་ཤལ་ཁ་བཏགས་ཉི་ཤུ་རྩ་དྲུག །སྣར་ཐང་གི་བྱམས་
མགོན་ལ་སྣམ་སྦྱར། དབེན་དགོན་དུ་རྗེ་གྲུབ་པའི་དབང་ཕྱུག་གི་སྣང་བརྙན་དང་གནས་རྙིང་
ཆོས་སྡེ་གཉིས་སུ་བརྒྱ་མཆོད་སྣ་ལྔ་ཚར་ལྔ་རེར་མཆོད་རྩམ་ཁལ་ཉེར་ལྔ། མཆོད་རྒྱུན་མར་ཁལ་
བཅུ་གསུམ་ཉག་བཅུ། མེ་ཏོག་ནས་ཁལ་ཕྱེད་བདུན། སྤོས་རེང་ལྔ་བརྒྱ། གུར་ཀུམ། སྡོང་
རས། སྙན་དར་མཛོད་བཏགས་གཉིས། བཀྲས་བཏགས་བཅུ་རེ། རོང་བྱམས་ཆེན་དང་ས་སྐྱ་
གཉིས་སུ་སྣ་ལྔའི་བརྒྱ་མཆོད་ཚར་གསུམ་རེར་མཆོད་རྩམ་ཁལ་བཅོ་ལྔ། མཆོད་རྒྱུན་མར་ཁལ་
བརྒྱུད་ཉག་དོ། མེ་ཏོག་ནས་ཁལ་དྲུག་བྲེ་བཅུ་དྲུག །སྤོས་རེང་སུམ་བརྒྱ། གུར་ཀུམ། སྡོང་
རས། སྙན་ཤལ་བྱམས་མགོན་གྱི་སྐུ་བརྙན་ལ་གོས་ཡུག །གཞན་མ་རྣམས་ལ་ཁ་བཏགས་ཉི་ཤུ།
དངུལ་ཆུར་རྒྱལ་སྲས་རིན་པོ་ཆེའི་སྐུ་བརྙན། རི་ཁྲོད་དགའ་ལྡན་དུ་རྡོ་སྤྱི་སྒྲོལ་མའི་སྐུ་བརྙན།
ཆོས་འཁོར་ལྷུན་པོར་བྱམས་མགོན་གྱི་སྐུ་བརྙན་སོགས་ལ་མཆོད་པ་བརྒྱ་ཚར་རེ་ལ་རྩམ་ཁལ་ལྔ་
རེ། མཆོད་རྒྱུན་མར་ཁལ་གཉིས་ཉག་བཅུ་བཞི་རེ། མེ་ཏོག་ནས་ཁལ་གཅིག་བྲེ་དྲུག་རེ། སྤོས་
རེང་བརྒྱ་རེ། གུར་ཀུམ། སྙན་ ཤལ་ རེ་བཅས་ཡང་དག་ པ་ གནང་། མཆོད་པ་བཞེང་
《བཞེངས་》འབུལ་བ་རྣམས་ལ་ཞབས་ཏོག་དང་ཁ་བཏགས་རེ། བལ་ཊམ་གཉིས་རེ་བཅས་
གནང་། རི་ཁྲོད་ཀྱི་སྡེ་སོ་སོར་མང་ཇ་སུམ་ཅུ་རེར་ཞལ་འདོན་བླ་མ་མཆོད་པ་མཛད་ཅིང་འགྱེད་
གྲྭ་པ་རེར་དངུལ་སྲང་རེ། བསྔོ་རྟེན་ཁ་བཏགས་ཆེ་བ་བཞི་རེ་བཅས་གནང་། ཟླ་བ་བརྒྱད་པའི་
ཚེས་ཉེར་གསུམ་ལ་དབུས་ལྷོ་ཁ་ཁུལ་དགོན་སྡེ་རྣམས་སུ་མང་ཇ་བརྒྱད་རེ་བཏང་བར་ཞལ་འདོན་
བླ་མཆོད་སྨོན་ལམ་རྣམ་གསུམ། ཆོས་འཁོར་རྒྱལ། རྫིང་ཕྱི། མངའ་རིས་གྲྭ་ཚང་། རྩེད་ཐང་
དགའ་ལྡན་བཀྲ་ཤིས་ཆོས་འཁོར་བཅས་ལ་གྲྭ་པ་རེར་དངུལ་སྲང་རེ་དང་གཞན་མ་རྣམས་ལ་
དངུལ་ཞོ་ལྔ་རེ་བཅས་ཁྱོན་དངུལ་སྲང་ལྔ་སྟོང་བདུན་ཅུ་ཕྱེད་དོན་བརྒྱུད། ཆོས་འཁོར་རྒྱལ།
རྫིང་ཕྱི། མངའ་རིས་གྲྭ་ཚང་། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་གོས་ཡུག་
གིས་གཙོས་པའི་བརྒྱད་ཚན། རྣམ་གཞག་དབུ་མཛད་དང་ཆོས་ཁྲིམས་པར་བསོད་བཏགས།
གོས་ཁ་བཞི་འབྲེལ་རེ། དྭགས་པོ་གྲྭ་ཚང་། བཀྲ་ཤིས་ཆོས་འཁོར་རྣམས་ལ་མང་ཇའི་བསྔོ་རྟེན་
637



གོས་ཡུག་གིས་གཙོས་པའི་བརྒྱད་ཚན། རྣམ་གཞག་དབུ་མཛད་དང་ཆོས་ཁྲིམས་པར་བསོད་
བཏགས། གོས་ཁ་བཞི་འབྲེལ་རེ། དྭགས་པོ་གྲྭ་ཚང་སོགས་དགོན་སྡེ་མང་བར་ཁ་བཏགས།
གོས་སྨན་ཁ་དོ་འབྲེལ་རེ། རས་ཡུག་རེ། མོ་དགོན་མཁའ་འགྲོ་སྡེ་ལྔ་སོགས་དགོན་ཁག་འགའ་
ལ་ཁ་བཏགས། གོས་ཁ་རེ། དབུ་མཛད་དང་ཆོས་ཁྲིམས་པ་བྱིངས་ལ་ཁ་བཏགས། གོས་ཤོབ་
ཁ་རེ། ཆོས་འཁོར་རྒྱལ། རྫིང་ཕྱི། བསམ་ཡས། བྱམས་གླིང་བྱམས་མགོན། ཁྲ་འབྲུག་
རྣམས་ལ་བརྒྱ་མཆོད་སྣ་ལྔ་རེ། རྟེན་གཙོ་སོ་སོར་སྙན་ཤལ་མཛོད་བཏགས་རེ། ལྷ་ཁང་བྱིངས་
ལ་ཁ་བཏགས་སུམ་ཅུ། མཆོད་བཞེངས་པར་ཁ་བཏགས། བལ་ཊམ་རེ་བཅས་བསྒྲུབ་པར་སྐུ་
ཚབ་རྫོང་སྟ་གནང་། ཉེར་ལྔ་ལ་འདི་ཁ་འདུས་པ་རྒྱ་མཚོར་མང་ཇ། འབྲས་ཚ། ཚ་གྲ་རྩམ་བྲེ་
ཚད་ཀྱི་ཁལ་རེ། ཤ་ལུག་ཁོག་གི་བཞི་གླིང་རེ། བཞེས་སྤྲོ་ལག་སྡོགས་གཉིས་རེ། སྤྱི་འགྱེད་
དངུལ་སྲང་བཞི་བརྒྱ་ལྔ་བཅུ། བསོད་བཏགས་ཆེ་བ་སུམ་བརྒྱ་དང་དེ་འོག་ཉིས་བརྒྱ། མཛོད་
གོས་རྒྱུན་བཞི། ཐོན་ཐི་སོགས་ཚོས་ཁ་སྣ་ཚོགས་ཡུག་བཅོ་བརྒྱད། སྤྲིན་རིས་ཚོས་གཅིག་སོགས་
ཡུག་བཅོ་བརྒྱད། ལིང་དང་སྨན་རྙིང་ཡུག་བརྒྱ་དང་བཅོ་བརྒྱད། རྩེད་ཞྭ་ཝ་ཞྭ་སོགས་ཞྭ་
རིགས་བཞི་བཅུ་ཞེ་བརྒྱད། སྣམ་སྦྱར་བདུན། གཏོར་བུ་གསུམ། ཆོས་གོས། གོས་སྣམ་གྱི་
རིང་འགག །ཐང་གཤམ་སོགས་ཀྱིས་གཙོས་པའི་བན་ཆས་སྣེ་ཁ་བརྒྱ་དང་ཞེ་ལྔ། གོས་ཆེན་གྱི་
སློག་པ་དང་། ཕྱུ་པ། ཕོ་མོའི་གོས་སོགས་སྐྱ་བོའི་གོན་པ་སྣ་ཚོགས་སྣེ་ཁ་དགུ་བཅུ་གོ་ལྔ། རྒྱུ་
ཟམ་ཆ་བརྒྱ་ཐམ་པ། ཚོས་རས་དང་ཨར་ཏ་《ཏི་》། འགའ་སོགས་དགུ་བཅུ་གོ་གཉིས། གོན་
ཕྱིང་བཅུ་གསུམ། ཕྱིང་རིགས་དྲུག་ཅུ་རེ་བཞི། ཁུལ་སྒེར་སྣ་ཚོགས་དྲུག་བརྒྱ་དང་ཉེར་ལྔ།
སྣམ་ཐིག་གི་གཟར་སུམ་ཅུ་སོ་བརྒྱད་རྣམས་དང་། རྣམ་གཞག་ཆེ་ཁ་དྲུག་ལ་ཁ་བཏགས་མཐིང་
ཁྲ། རྟ། མཛོད་གོས་ཡུག །བྱང་དར་དང་སྨན་བར་ཡུག །རྒྱ་ཟམ་ཡུག་གསུམ། བལ་ཟམ་ལྷོ་
རས་ཡུག་རེ་བཅས་དང་། བར་གྲ་གསུམ་ལ་བསོད་བཏགས་ཆེ་བ། གོས་ཆེན་དང་བྱང་སྨན་ཁ་
བཞི་འབྲེལ་རེ། ཆུང་གྲྭ་བརྒྱུད་ལ་བསོད་ཤར། གོས་ཆེན་དང་བྱང་སྨན་ཁ་དོ་འབྲེལ་རེ་དང་།
མཆོད་ཁང་ཆེན་མོར་སྣ་ལྔའི་སྟོང་མཆོད་རྒྱས་པ་དང་། སྙན་ཤལ་ཁ་བཏགས་འདམ་བརྒྱད་མ་
སྣ་ལྔ། ལྷ་ཁང་བྱིངས་ལ་བརྒྱ་མཆོད་སྣ་ལྔ་ཚར་དྲུག་བགོས་འགྲེམས་དང་། སྐུ་གདུང་མཐོང་བ་
དོན་ལྡན་དང་བྱམས་ཆེན་ལ་ཁ་བཏགས་འདོམ་བརྒྱད་མ་སྣ་ལྔ་རེ། གཙང་ཁང་གི་ཐུབ་ཆེན།
སྒྲོལ་མ་ལྷ་ཁང་གི་རྗེ་བཙུན་མ། དགའ་གདོང་བྱམས་པ་དང་རང་བྱོན་བྱམས་པ། - གཏིང་སྐྱེས་
638



དང་ངུར་སྨྲིག་སྒྲོལ་མ་རྣམས་ལ་རྟགས་བརྒྱུད་སྣ་ལྔ་རེ། སྔགས་ཁང་དུ་ཆོས་སྲུང་སྤྱིར་རྟགས་
བརྒྱུད་ཟུང་འབྲེལ་སྣ་ལྔ། གཞི་བདག་ཕྱིང་དཀར་བ་ཆེན་པོར་རྟགས་བརྒྱུད་སྣ་ལྔ། གཞན་མ་
ལྷ་ཁང་བྱིངས་རྣམས་ལ་བཀྲས་བཏགས་རེ། མཆོད་པ་བཞེང་《བཞེངས་》འབུལ་བ་སུམ་ཅུ་ལ་
ཉིན་གཉིས་ཀྱི་རིང་ཞབས་ཏོག་དང་། ཡོན་ཁ་བཏགས། བལ་ཊམ་རེ་བཅས་པ། དགེ་རྩ་
རྣམས་དཔལ་ལྡན་བླ་མ་དམ་པ་གང་གི་དགོངས་པ་ཡོངས་སུ་རྫོགས་པ་དང་། འཕྲིན་ལས་ཀྱི་
འཇུག་པ་རྒྱུན་མི་འཆད་པར་འགྱུར་བའི་ཆེད་དུ་ཡོངས་སུ་བསྔོས་ཤིང་། དགོངས་པ་ཡོངས་སུ་
རྫོགས་པའི་ཆེད་དུ་དམིགས་ནས་མུ་གེའི་འཚོ་བས་འཚོ་བ་རྣམས་ལ་དངུལ་ཊམ་སྲང་དགུ་བཅུ་གོ་
དྲུག །ཁ་བཏགས་ཆེ་ཆུང་སྣ་ཚོགས་བདུན་བརྒྱ། བྱང་སྨན་ཁ་སུམ་བརྒྱ་རྣམས་ཀྱི་གནང་སྦྱིན་
རྒྱ་ཆེར་སྩལ། རྭ་སྒྲེང་དགོན་ལག་བསམ་གཏན་གླིང་པ། ལྷ་སའི་བསྙེན་གནས་མ་ རྣམས་ནས་
སྐུ་གདུང་རིན་པོ་ཆེར་མཆོད་འབུལ་དོད་ཕུལ་བར་སོ་སོར་ཇ་སྡུམ། ཊམ་ཁ་དྲུག་རེ། གོས་སྨན་
ཡུག་རེ་བཅས་གནང་ཞིང་། གཞིས་རྩེ་གཞོལ་གྱི་བསྙེན་གནས་མ་རྣམས་ཀྱིས་མཆོད་པ་སྤྱི་
འབུལ། སྐོར་བ་ཕྱག་འཚལ་བཅས་བྱས་པར་ཡིག་དྲུག་འདོན་ཐབས་སུ་ཁ་བཏགས། གོས་ཡུག
ཇ་འཁོར་དྲུག་བཅས་བསྟབས། སྣར་ཐང་གི་བསྙེན་གནས་མ་རྣམས་ཀྱིས་མཆོད་འབུལ། སྤྱི་
འབུལ་བཅས་ཕུལ་བར་ཡིག་དྲུག་འདོན་ཐེབས་གོང་བཞིན་དང་། འདི་ཁའི་མཆོད་ཁང་རྣམས་
སུ་བགོས་འགྲེམས་ཀྱི་སྟོང་མཆོད་སྣ་ལྔ་ཡང་ཡང་ཕུལ། ཉེར་བདུན་ལ་དགའ་ལྡན་ཕུན་ཚོགས་
གླིང་དང་ལྷ་རྩ་《རྩེ་》ངམ་རིང་གསུམ་གྱི་དགོན་པ་དེབ་རྙིང་དུ་གསལ་བ་ཁག་བརྒྱ་དང་དོན་
བདུན་ལ་སྨོན་ལམ་རྣམ་གསུམ་མཛད་རྒྱུར་མང་ཇ་བཅོ་ལྔ་རེ། འགྱེད་གྲྭ་པ་བཞི་སྟོང་བདུན་རྒྱུ་
བཅུ་གཉིས་ལ་རེར་དངུལ་སྲང་རེ་དང་ཇ་ཁྱོན་མཁར་རྒྱུའི་ཁལ་བརྒྱ་དང་དགུ་ཉ་ག་བཅུ་དྲུག་
སྤོར་གསུམ། སྡོར་རིན་དངུལ་སྲང་བརྒྱ་དང་ཉེར་དགུ་ཞོ་དྲུག ། འོ་ཚྭ་རིན་བྲེ་ཚད་ཀྱི་ཁལ་ལྔ་
བརྒྱ་དང་སོ་གཅིག་གི་རྩིས་ལ་གོས་དར། བསྔོ་རྟེན་དྲུག་ཚན་བཅོ་བརྒྱད་ལ་ཁ་བཏགས་མུན་
མདོག ། གོས་སྨན་དང་བྱང་དར་ཁ་བཞི་འབྲེལ་རེ། དྲིལ་དང་ལྷོ་རས་ཡུག་རེ། བཞི་ཚན་སོ་
བདུན་ལ་ཁ་བཏགས། གོས་སྨན་ཁ་དོ་འབྲེལ། ལྷོ་རས་ཡུག་རེ། མོ་དགོན་ནུབ་སྨད་ཀུན་ལྡན་
སོགས་ལྔ་བཅུ་ང་དགུ་ལ་ཁ་བཏགས། གོས་ཁ་རེ། བསྔོ་རྟེན་དྲུག་ཚན་དང་བཞི་ཚན་གྲས་ཀྱི་
དབུ་མཛད་དང་ཆོས་ཁྲིམས་པར་རྣམ་གཞག་ཁ་བཏགས། །གོས་ཁ་རེ། བསྔོ་རྟེན་ཁ་བཏགས།
གོས་ཁ་རེའི་གྲས་ཀྱི་དབུ་ཆོས་ལ་ཁ་བཏགས། སྨན་ཁ་དོ་འབྲེལ། དབུ་མཛད་དང་ཆོས་ཁྲིམས་
639



པ་རྐྱང་མ་དྲུག་ཅུ་རེ་ལྔའི་གྲས་ལ་རྣམ་གཞག་ཁ་བཏགས། སྨན་ཁ་རེ་བཅས་དང་། དེ་མཚུངས་
མངའ་རིས་ཁུལ་གྱི་དགོན་རིས་མེད་བརྒྱ་དང་ཞེ་གསུམ་ལ་མང་ཇ་བཅོ་ལྔ་རེར་སྨོན་ལམ་རྣམ་
གསུམ་མཛད་པར་འགྱེད་གྲྭ་པ་དྲུག་སྟོང་ང་ལྔ་ལ་རེར་དངུལ་རྐྱང་ཞོ་ལྔ་རེ་དང་། ཞོ་ལྔ་རེའི་
རྩིས་ལ་མཛོད་དགོས་དང་། རྒྱབ་བཏོགས། རྒྱུན་བཞི། ཐོན་ཐི་སོགས་སྣ་ཚོགས་ཡུག་སུམ་
བརྒྱ་དང་ལྔ་བཅུ་ང་དགུ། །ཇ་ཁལ་བརྒྱ་དང་སུམ་ཅུ། སྡོར་རིན་སྲང་ཉིས་བརྒྱ་དང་ཉེར་གསུམ་
ཞོ་ཕྱེད་བཞི། འོ་ཚྭ་རིན་ཁལ་སུམ་བརྒྱ་དང་ང་གསུམ་རྩིས་ལ་གོས་དར། བསྔོ་རྟེན་བརྒྱད་ཚན་
བཞི་ལ་ཁ་བཏགས་མཐིང་ཁྲ། གོས་ཁྲ་བསྒྲིགས་ཀྱི་རྟེན་ཁེབས། བཟང་གོས་དང་སྨན་བྱང་ཡུག་
རེ། རྒྱ་བལ་གྱི་ཟམ་སོ། ལྷོ་རས་ཡུག་རེ། དྲུག་ཚན་དྲུག་ཅུ་ལ་ཁ་བཏགས་མུན་མདོག གོས་
ཆེན་དང་བྱང་སྨན་ཁ་བཞི་འབྲེལ་རེ། དྲིལ་དང་ལྷོ་རས་ཡུག་རེ། བཞི་ཚན་དྲུག་ཅུ་རེ་དྲུག་ལ་ཁ་ .
བཏགས། གོས་སྨན་ཁ་དོ་འབྲེལ་རེ། ལྷོ་རས་བཅས་དང་།། རྩེ་ལུང་སོགས་དགོན་སྡེ་བཅུ་
གསུམ་གྱི་བསྔོ་རྟེན་དང་། དྲུག་ཚན་གྱི་དབུ་མཛད། ཆོས་ཁྲིམས་པ་འདྲ་བར་ཁ་བཏགས།
གོས་ཁ་རེ། བརྒྱད་ཚན་གྱི་དབུ་ཆོས་ལ་ཁ་བཏགས། གོས་ཁ་དོ་འབྲེལ་རེ། འགའ་ཞིག་ལ་རྣམ་
གཞག་ཁ་བཏགས། སྨན་ཁ་དོ་འབྲེལ་བཅས་དང་། མང་འགྱེད་དང་བསྟུན་མཐོ་ལྡིང་གི་ལྷ་
ཁང་རྣམས་སུ་སྟོང་མཆོད་སྣ་ལྔ་ལ་རྩམ་བྲེ་ཚད་ཀྱི་ཁལ་ལྔ་བཅུ། མཆོད་རྒྱན་ལ་མར་ཁལ་ཉེར་
བདུན། མེ་ཏོག་ནས་ཁལ་བཅུ་གསུམ། སྤོས་རེང་སྟོང་ཕྲག །གུར་ཀུམ་སྲང་གང་། སྐུ་བརྙན་
རྣམས་ལ་གསེར་ཆབ་གསོལ་རྒྱུར་གྲང་གསེར་མགུར་ཞོ་བཅུ་གསུམ། སྙན་དར་མཛོད་བཏགས་
ཆེ་བ་བཅུ་གསུམ། བཀྲས་བཏགས་བཅུ། གྲྭ་པ་བརྒྱད་ཀྱིས་མཆོད་པ་བཞེང་《 བཞེངས་》
འབུལ་ལ་ཉིན་གསུམ་གྱི་རིང་ཇ་ཐུག་བདུན་རེ། ཚ་གུང་ལ་རྩོམ་བྲེ་རེ། ཤ་ལུག་ཁོག་ཕྱེད་གཉིས།
ཡོན་ཁ་བཏགས། བལ་ཊམ་རེ་རྣམས་དང་། ཏི་སེའི་རྫུ་འཕྲུལ་ཕུག་དང་། ་ ཉན་པོ་རི་རྫིངས་སུ་
སྣ་ལྔའི་སྟོང་མཆོད་ཚར་རེ་ལ་མཆོད་ཆས་དང་མཆོད་འབུལ་བའི་བསྙེན་བཀུར་སོགས་མཐོ་ལྡིང་
བཞིན་དང་། སྙན་ཤལ་མཛོད་བཏགས་ཆེ་ལེགས། བཀྲས་བཏགས་གཉིས་རེ་བཅས་པའི་
བཀུར་སྟི་དང་། ཁྲིག་རྩེ་དགོན་དང་ཁ་ཆར་གཉིས་ཀྱི་གཞལ་མེད་ཁང་རྣམས་ལ་བརྒྱ་མཆོད་སྣ་
ལྔ་ཚར་རེ། སྙན་དེར་མཛོད་བཏགས་ཆེ་བ། བཀྲས་བཏགས་གཉིས་རེ་བཅས་ཀྱིས་མཆོད། ཟླ་
བ་དགུ་པའི་ཚེས་གཅིག་ལ་ཇོ་བོ་ཤཱཀྱ་མུ་ནེའི་སྣང་བརྙན་དང་། མི་བསྐྱོད་རྡོ་རྗེ་ལ་སྣ་ལྔའི་སྟོང་
མཆོད་ཚར་རེ། རི་བོ་དགེ་ལྡན་དུ་སྐུ་གདུང་རིན་པོ་ཆེར་སྣ་ལྔའི་མཆོད་པ་བརྒྱ་ཚར་གཅིག་



བཅས་ཕུལ་བའི་དགོས་ཆ་ཚང་མ་སྔོན་མ་རྣམས་ཇི་ལྟ་བ་བཞིན་དང་། ཚེས་ལྔའི་སྐུ་མཆོད་ཉིན་
དབེན་དགོན་དུ་འཁོར་ལོ་སྡོམ་པའི་སྒྲུབ་མཆོད་མཛད་པར་ཇ་ཐུག་དྲུག །དགེ་འདུན་རེར་ཞིབ་
མདའ་ཟོ་རེ། རྒྱུར་ཉི་ཤུ་གྲས་རེ། ཡོན་བལ་ཊམ་རེ། རྣམ་གཞག་བཅས་ཀྱི་བསྙེན་བཀུར་དང་།
རྗེ་གྲུབ་པའི་དབང་ཕྱུག་གི་སྐུ་བརྙན་རིན་པོ་ཆེས་དབུས་པའི་ལྷ་ཁང་ཡས་མས་སུ་བརྒྱ་མཆོད་སྣ་
ལྔ་ཚར་གསུམ་དང་། དེ་ཕྱིན་ལ་བརྒྱ་མཆོད་སྣ་ལྔ་རེ་ཉིན་ལྟར་བགོས་འགྲེམས་མུ་མཐུད་ཀྱི་
འབུལ་རྒྱུར་མཆོད་པ་སྣ་ལྔ་སྟོང་ཚར་གཅིག །སྣར་ཐང་ཆོས་སྡེར་བྱམས་མགྲོན་《མགོན་》གྱིས་
དབུས་མཆོད་ཁང་རྣམས་སུ་སྣ་ལྔའི་མཆོད་པ་སྟོང་ཚར་གཅིག་གི་དགོས་ཆ་མཆོད་འབུལ་བཅས་
དང་། ཆོས་འཁོར་དབུས་སྡིངས་སུ་མང་ཇ་གསུམ། འགྱེད་ཁ་བཏགས་རེ། རྣམ་གཞག་བཟང་
པོ་བཅས་དང་། འདི་ཁ་འདུས་པ་རྒྱ་མཚོར་ཇ་ཐུག་དྲུག ཚ་གྲ་བྲེ་བཅུ། མར་ཉག་དོ་རེ།
འགྱེད་དགེ་འདུན་བཅུ་རེར་སྤུ་ཇ་སྦག་རེ། བསྔོ་རྟེན་རྣམ་གཞག །མཆོད་ཁང་ཆེན་མོའི་སྐུ་
མདུན་དུ་སྟོང་མཆོད་རྒྱས་པ་ཚར་གཅིག་རྣམས་ཀྱིས་མཆོད། ཚེས་ལྔའི་ཉིན་དང་དེའི་སྔོན་ཙམ་
བཅས་སུ་མུ་གེ་ལྟ་བུའི་ཟས་ཀྱིས་འཚོ་བའི་མུ་ལྟོ་བ་ཅན་སུམ་སྟོང་དྲུག་བརྒྱ་བརྒྱད་ཅུ་ལ་འབྲུ་
གཤོར་ཁལ་རེ། གཡག་འབྲོག་ཁྲུ་ཁག་དྲུག་ཅུ་ཐམ་པར་པད་ཁ་བྲེ་ཚད་ཀྱི་ཁལ་ཉི་ཤུ་རེ། གཞན་
ཡང་མི་སེར་འཁྱེར་ཞན་ཤིན་ཏུ་མང་བར་པད་ཁལ་བདུན་རེ། ངེས་པར་འཁྱེར་ཞན་རྐང་རེར་
ཁལ་བཅུ་རེ། ཐུབ་ཆོས། ཐོས་གླིང་། ཨོ་རྫོང་། རི་ཁུད། ཨོ་རོག་བཅས་རྐང་རེར་ཁལ་བཞི་
རེ། དུད་ཆུང་ལ་ཁལ་རེ་བཅས་ཀྱི་གནང་སྦྱིན་སྩལ། །ཚེས་བཅུ་ལ་ཆོས་སྡེ་ཆེན་པོ་འདི་ཉིད་ཀྱི་
ལྷ་ཁང་རྣམས་སུ་བགོས་འགྲེམས་ཀྱི་སྟོང་མཆོད་ཚར་གཉིས་དང་། ཟླ་བ་བཅུ་པའི་ཚེས་དགུ་ལ་
རི་ཁྲོད་ཆེ་ཁ་གསུམ་དུ་འཕགས་པ་ཐུགས་རྗེ་ཆེན་པོ་ཕྱག་བཞི་པའི་རྣལ་འབྱོར་དང་འབྲེལ་བའི་
མ་ཎི་རིལ་སྒྲུབ་ཟླ་བ་གསུམ་རེ་མཛད་པར་ཉིན་ཞག་རེར་ཉེར་སྤྱོད་བཅུ་ཚར་རེ་བྱ་སྤྱོད་ཀྱི་ཕྱག་
ལེན་དང་མཐུན་པ་ཚར་རེ་ལ་རྩོམ་བྲེ་ཚད་ཀྱི་ཁལ་ཉི་ཤུ་རྩ་གཉིས་བྲེ་བཅུ། མཆོད་མེ་དཀར་རྒྱན་
བཅས་ལ་མར་ཉག་ཚད་ཀྱི་ཁལ་ཉི་ཤུ་རྩ་བཞི་ཉག་བཅོ་ལྔ། མེ་ཏོག་ནས་ཁལ་ཕྱེད་བརྒྱད་རེ།
གུར་ཀུམ། ཉིན་ལྟར་ཇ་མཆོད་བཟང་པོ་བདུན་རེ། དཀར་དང་མཐུན་པའི་བཞེས་ཚ་བཟང་པོ་
བཅས་ཀྱི་རྒྱུར་ཇ་ཁལ་ཉི་ཤུ་རྩ་གསུམ་ཉག་བཅུ་གསུམ། སྡོར་མར་ཁལ་བདུན་ཅུ་དང་ཉག་བཅུ་
དགུ། འོ་ཚྭ་རིན་ནས་ཁལ་དྲུག་ཅུ། ཞིབ་ཐལ་རྩམ་ཁལ་བཞི་བཅུ་ཞེ་ལྔ། འཛུགས་བར་གྲོལ་
གསུམ་གྱི་དགྱེས་སྟོན་དུ་འབྲས་འཇམ་གྱུར་འབྲས་ཁལ་ཕྱེད་གཉིས། སྡོར་མར་ཁལ་དྲུག་ཉག་
641



བཅོ་ལྔ། ཕྱུར་བ་ཁལ་ཕྱེད་ལྔ། ཚྭ་ཁལ་དྲུག གྲྭ་པ་རེར་ཉིན་ལྟར་རྩམ་བྲེ་དོ་རེའི་རྩིས་དང་།
མར་རྒྱུར་ཁལ་དྲུག་ཅུ་ཕྱེད་རེ་བརྒྱད། བུ་རིམ་ཁལ་ལྔ། སྐུ་ཡོན་གྲྭ་པ་རེར་ཁལ་དགུ་བཅུའི་རྩིས་
ལ་ཁ་བཏགས་ཆེ་ལེགས། གསེར་ཕག །དངུལ་སྲང་རེ། མཛོད་གོས་ཁ་དོ་རེ། སྨན་ཡུག་རེ་
དང་། བསྔོ་རྟེན་ཁ་བཏགས་ཆེ་བ། གོས་སྨན་ཁ་གསུམ་འབྲེལ། དྲིལ་དང་ལྷོ་རས་ཡུག་རེ་
བཅས་ཀྱི་བསྙེན་བཀུར་བླ་ན་མེད་པ་དང་། དེ་བཞིན་དུ་ཟླ་བ་བཅུ་པ་རྟིང་མའི་ཚེས་ལྔ་ལ་
གངས་ཅན་ཆོས་འཕེལ། དབེན་ས་ཆོས་ཀྱི་ཕོ་བྲང་། དགའ་ལྡན་བྱམས་པ་གླིང་། སྣར་ཐང་།
དགའ་ལྡན་རབ་རྒྱས། ཉུག་ཆོས་འཁོར་གླིང་། ཆོས་འཁོར་དབུས་སྡིངས་རྣམས་སུ་མང་ཇ་ལྔ་
རེའི་ཐོག་བསྔོ་རྟེན་རྣམ་གཞག་བཟང་པོ་དང་བཅས་ཏེ་སྨོན་ལམ་རྣམ་གསུམ་སྨིན་རྒྱས་དང་།
འདི་ཁའི་ལྷ་ཁང་རྣམས་ལ་བགོས་འགྲེམས་སུ་སྣ་ལྔའི་སྟོང་མཆོད་བཟང་པོ་ཚར་གཅིག་རྣམས་
དང་། གྲོ་ཤོད་དགའ་ལྡན་ཆོས་འཕེལ་བར་མང་ཇ་བཟང་པོའི་རྒྱུ་བཅས་མཛད། ཟླ་བ་བཅུ་
གཅིག་པའི་ཚེས་ལྔའི་ཉིན་དབེན་དགོན་དང་ཆོས་འཁོར་དབུས་སྡིངས་སུ་མང་ཇ་གསུམ་རེ་དང་།
ཐུབ་བསྟན་རྣམ་རྒྱལ། མཚན་སྒྲོག ། སྤོས་ཁང་ལ་སོགས་པར་སྨོན་ལམ་རྣམ་གསུམ་གྱི་ཞལ་
འདོན་དང་བཅས་ཏེ་ཐུགས་རྗེ་བསྐུལ་བའི་ཕྱིར་མང་ཇ་བཅུ་རེ་དང༌། འདི་ཁའི་མཆོད་ཁང་
རྣམས་ལ་སྟོང་མཆོད་རྒྱས་པ་བཅས་དང་། ཟླ་བ་བཅུ་གཉིས་པའི་ཚེས་ལྔ་ལ་དབེན་དགོན་དང་
ཆོས་འཁོར་དབུས་སྡིངས་སུ་མང་ཇ་གསུམ་རེ། ཞྭ་ལུ་རི་མཐིལ། འབྲོང་རྩེ་ཆོས་སྡེ། རྒྱལ་ཆེན་
རྩེ་ཆོས་འཁོར་བདེ་ཆེན་རྣམས་སུ་མང་ཇ་ལྔ་རེ་བཏང་སྟེ་མང་ཇ་རེར་སྨོན་ལམ་རྣམ་གསུམ་དང་
དེ་ཕྱིན་ལ་སྒྲོལ་མ་བཅས་གནང་། དེ་སྐབས་ལྷ་མཆོད་མི་མཆོད་ཀྱི་བསྙེན་བཀུར་ཕུལ་དུ་ཕྱིན་པ་
མཛད་ཅིང་། དགེ་འདུན་སོ་སོ་དང་ཁྱད་པར་དུ་ཆོས་གྲྭ་ཆེན་པོ་འདི་ཁའི་གྲྭ་རིགས་རྣམས་རྗེ་བླ་
མ་དེ་ཉིད་དང་བྲལ་བའི་མྱ་ངན་གྱི་ཟུག་རྔུ་མི་བཟད་པ་དང་། དོན་དེ་ལ་བརྟེན་ནས་བཀའ་
དྲིན་ཆེན་པོ་རྗེས་སུ་དྲན་པ་དང་རྩེ་གཅིག་པའི་གསོལ་བ་གདུང་ཤུགས་དྲག་པོས་འདེབས་པ་
རྣམས་ཕན་ཚུན་འགྲན་པ་བཞིན་དུ་འཕེལ་བ་བྱུང་སྟེ། དགོངས་པ་ཡོངས་སུ་རྫོགས་པའི་ཕྱིར་
དད་ལྡན་གྱི་སྐྱེ་བོ་མང་པོས་བསྙེན་བཀུར་རྨད་དུ་བྱུང་བ་བསྒྲུབ་པ་རྣམས་ལ་ཡང་ཅུང་ཟད་ཀྱང་
མི་དགོངས་པར་སྤྱན་ཆབ་ཀྱི་རྒྱུན་དྲག་ཏུ་འབབ་པ་དང་བཅས་ཏེ་གསོལ་བ་འདེབས་པ་དང་།
ཐུགས་རྗེ་བསྐུལ་བ་ལྷུར་མཛད་ནས་ཆོས་ཀྱི་གནད་ལ་ངེས་པར་སེམས་པ་གོང་འཕེལ་དུ་གྱུར་
ཅིང་། རྗེ་བླ་མ་དེ་ཉིད་མ་བཞུགས་པའི་དབང་གིས་ལྷ་ཀླུ་རྣམས་རབ་ཏུ་ཉམ་ཐག་པར་གྱུར་པས་
642



ཐན་པའི་གནོད་པ་ཆེན་པོས་ལོ་ཏོག་རྣམས་ཀུན་ཏུ་གདུངས་པས་གྲོང་པའི་སྐྱེ་བོ་རྣམས་ཀྱང་ལྷག་
པར་ཐུགས་རྗེ་དྲན་པ་དང་། སྔོན་ཆད་ཅུང་ཟད་མ་དད་པ་རྣམས་ཀྱང་མཆོག་ཏུ་དད་པར་གྱུར་
པ་ནི། སྔོན་སྟོན་པ་ཡང་དག་པར་རྫོགས་པའི་སངས་རྒྱས་བསིལ་བའི་དངོས་པོ་བསྟེན་ནས་ཉན་
ཐོས་ཆེན་པོ་རྣམས་ཀྱིས་བཀའ་ཡོངས་སུ་སྡུད་པའི་ཕྱིར་རྒྱལ་བྱེད་ཚལ་ལ་མངོན་དུ་ཕྱོགས་ཤིང་།
ལག་པ་ཐལ་མོ་སྦྱོར་བ་དང་། གདོང་མཆི་མའི་རྒྱུན་གྱིས་སྦགས་པ་དང་བཅས་ཏེ་དབྱངས་སྙན་
པོས། ཀྱེ་མའོ་འདི་སྐད་བདག་གིས་ཐོས་པ་དུས་གཅིག་ན་ཞེས་སྔོན་མ་བྱུང་བའི་ཚིག་ངག་ཏུ་
བརྗོད་པས། འཁོར་གྱི་ཚོགས་དང་། ལྷ་རྣམས་དང་མ་སྐྱེས་དགྲ་ལ་སོགས་པའི་རྒྱལ་པོ་
རྣམས་སྟོན་པ་སངས་རྒྱས་ལྷག་པར་དྲན་པ་དང་། སྟོན་པ་ལ་མཆོག་ཏུ་དཀོན་པའི་འདུ་ཤེས་
སྐྱེས་ཏེ། དད་པ་ལྷག་པར་འཕེལ་བར་གསུངས་པ་ལྟར་ཆེར་དད་པ་འཕེལ་བར་གྱུར་ཅིང་། རྗེ་
བླ་མ་མཆོག་གི་སྐུ་དྲུང་དུ་བསྙེན་པའི་གང་ཟག་དད་པའི་རྣམ་འགྱུར་ཆུང་བ་རྣམས་ཀྱང་ཚུལ་
དེར་འགྱོད་པ་དྲག་པོས་ཟིན་པར་གྱུར། དེར་རྗེ་བླ་མ་མཆོག་ཞི་བར་གཤེགས་པའི་ལོ་ཡིན་
སྟབས་འདི་ལོ་དགུ་གཏོར་ཆེན་མོར་འཆམ་གྱི་ཛམ། རྔམས་རྣམས་མེད་ཀྱང་དུས་གཏོར་ཐུགས་
གྲ་ཤིན་ཏུ་འགྲིག །དེ་དུས་བོད་ཡུལ་དང་མཧཱ་ཙི་ན་ལ་སོགས་པ་དང་ཧོར་གྱི་ཡུལ་གྲུ་ཆེན་པོ་སོ་
སོ་ནས་ཀྱང་རྗེ་བླ་མ་གང་གི་དགོངས་ཟབ་བླ་ན་མེད་པ་ཆོས་ཀྱི་དབྱིངས་སུ་རྫོགས་པ་དང་།
སླར་ཡང་ཐུགས་རྗེའི་འཇུག་པ་རྒྱུན་མི་འཆད་པའི་གསོལ་འདེབས་སུ་ཆོས་ཀྱི་གདན་ཁྲི་འཛིན་
པའི་བླ་མ་རྣམས་དང་། ནོར་འཛིན་གྱི་གཞི་ལ་སྤྱོད་པའི་སྟོབས་ལྡན་གྱི་རྒྱལ་པོ་རྣམས་ཀྱིས་ཀྱང་
འབུལ་ནོད་རྒྱ་ཆེར་མཛད་པ་རགས་རིམ་ཞིག་བརྗོད་ན། རྒྱལ་བ་ཁྱབ་བདག་རྡོ་རྗེ་འཆང་ཆེན་
པོ་ཐམས་ཅད་མཁྱེན་གཟིགས་ཆེན་པོ་ནས་སྙན་ཤལ་གོས་ཡུག་ཆེན་བཀའ་རྩོམ་གྱིས་སྤ་བ།
དངུལ་སྲང་ཆེན་ལྔ་བཅུ་རེ་ཡོད་པའི་རྟ་རྨིག་གཟུགས་ཉི་ཤུ། དངུལ་ལྡོང་སྲང་ལྔ་བཅུ་ཡོད་པ་
གཅིག །སྲང་བཞི་བཅུ་ཞེ་དྲུག་ཡོད་པ་གཉིས། དངུལ་གྱི་བྱ་མ་བུམ་སྲང་སུམ་ཅུ་རེ་ཡོད་པ་
གཉིས་དང་སྲང་བཅོ་བརྒྱད་དང་ཞོ་དོ་ཡོད་པ་གཅིག །ཧུ་ཇ་འཁོར་དྲུག་དྲུག སྟོད་ལྟང་བརྒྱུད་
ཀྱིས་གཙོས་པའི་མཛོད་བཏགས། མཛོད་གོས་ཡུག །སྨན་བར་རས་ཆ་སོགས་ཀྱི་བརྒྱད་ཚན་
བཞི་བཅུ། མཆོད་སྡོང་ཆེན་པོའི་ཕྲ་རྒྱན་དུ་རྒྱལ་དབང་ཉིད་ཀྱི་ཕྱག་འཕྲེང་མུ་ཏིག་བཟང་པོ་
སྲིན་གྱི་ལྷད་མེད་ཅིང་རིལ་བུ་ཤིན་ཏུ་ཧྲིལ་བ་སུ་གནྟི་དང་ཨིནྡྲ་ནཱི་ལའི་རྒྱན་ལྡན་བྱིན་རླབས་ཅན།
པད་འདབ་པད་ཧྲིལ་ཀོང་རྣ་དང་བཅས་པ་གཉིས་དང་། གསེར་ག་ལྷད་མེད་ཕྲ་བཟང་གིས་
643



ཕྱུག་པ་གཉིས། ཟངས་མཁར་རྒྱུའི་ཁལ་ལྔ་སྟོང་། དངུལ་ཆུ་ཁལ་བརྒྱ་དང་ལྔ་ཉག་ལྔ་བཅས་
དང་ནང་གཞུག་ཏུ་སྐུ་སྦྱར་ཡུན་རིང་གསོལ་བ་རྣམས་སྩལ་ཞིང་། ནོར་འཛིན་གྱི་གཞི་ཆེན་པོའི་
རྒྱལ་ཁམས་ཁྲི་ཕྲག་མང་པོའི་ས་ལ་ཅི་བདེར་དབང་བསྒྱུར་ཞིང་། རྒྱལ་ཕྲན་འབུམ་ཕྲག་མང་
པོའི་མགོ་བོའི་དོ་ཀེར་ལ་ཞབས་སེན་ངལ་བསོ་བ་ཐོབ་པའི་རྒྱལ་པོ་ཆེན་པོ་གནམ་བསྐོས་གོང་མ་
ཆེན་པོ་ནས། རྗེ་བླ་མ་མཆོག་གི་སྐུ་གདུང་རིན་པོ་ཆེའི་སྐུ་མདུན་དུ་མཆོད་པའི་བྱེ་བྲག་སྐྱེལ་བའི་
ཕྱིར་བཀས་མངགས་པ་མཆོད་རྟེན་དཀར་པོའི་ཏཱ་བླ་མ་ཤཀ་ཤ་སྦད། ནཱ་རན་ཁཱ། རྫར་ཁོ་ཆི་པཱ་
ལོ་ཡེ། སྦི་ཆའི་ཆི་ཆོས་སྐྱབས་རྣམས་ཀྱི་མདུན་དུ་སྤོས་དམར་སེར་ཁྲེས་བཅུ། གསེར་སྲང་ལྔ་
བཅུའི་མཎྜལ། གཡང་ཊིའི་བྱ་མ་བུམ་ཁེབས་བཅས་དང་ཕོར་པ་ལུང་གཉིས་མ། གཡང་ཊིའི་
སྡེར་མ། དངུལ་སྲང་ལྔ་བཅུ་ང་གཉིས་ཡོད་པའི་གཞོང་པ། དངུལ་ལྡོང་ཤན་དང་ཁ་རྒྱན་ཚ་
གསེར་མ་མཆུ་ཁེབས་དངུལ་ཐག་དང་བཅས་པ་སྲང་ཆེན་དྲུག་ཅུ་རེ་གཉིས་ལས་གྲུབ་པ། ཤིང་
ཐོག་སྣེ་ཁ་ལྔ། སིང་ཚལ་དོ་པོ་གཉིས། མཛོད་གོས་མང་ལྷུག་དམར་སེར་ཡུག་བདུན་དང་སྤུ་མ་
ཡུག་གཉིས། གཞན་མ་གོས་དམར་སེར་སྔོན་པོ་བཅས་ཡུག་བཅུ་གཅིག །ཕང་སེ་ཡུག་བཅུ།
ཧོར་དར་ཡུག་བཅོ་བརྒྱད། མཛོད་བཏགས་ཆོས་འདོན་ལྔ་བརྒྱ། རྒྱ་ཟམ་དཀར་པོ་ཡུག་སུམ་
ཅུ། གསེར་སྒ་ཆས་འགྲིག་དང་། རྟ་གཉིས་ཀྱི་དོད་དངུལ་སྲང་ལྔ་བཅུ་བཅས་དང་། བཀའ་
དྲིན་མཚུངས་མེད་རྗེ་བཙུན་ངག་དབང་བྱམས་པ་རིན་པོ་ཆེས་མཛོད་བཏགས། གོས་ཡུག །
གསེར་ཞོ་གསུམ། དངུལ་སྲང་ལྔ་བཅུ། གྲུབ་པའི་དབང་ཕྱུག ཁྲི་ཆེན་ནོ་མོན་ཁང་ནས་ཁ་
བཏགས། དངུལ་རྡོ་ཚད། མཆོད་ཐེབས་མར་ཁལ་སུམ་ཅུ། འབྲས་ལྟང་། གོས་ཁ་བཅུ་
འབྲེལ་དང་བརྒྱད་འབྲེལ་རེས་གཙོས་བཅུ་ཚན་གཉིས། སྣམ་དམར་བུབས་རེས་གཙོས་པའི་
བརྒྱད་ཚན་བཞི། - ཏཱཀོ་ཤྲཱི་ལྕང་སྐྱ་རིན་པོ་ཆེ་ནས་ཁ་བཏགས་ནང་མཛོད། དངུལ་སྲང་བཅུའི་
མཎྜལ། གོས་ཡུག་སུམ་ཅུ། མང་ཇའི་དོད་དངུལ་སྲང་བཅུ་རྣམས་དང་། ཨུ་ཧུའི་ཆན་ཞི་ཨེར་
ཏེ་ནི་དགའ་ལྡན་ཤི་རལ་ཐུ་ཁོ་ཐོག་ཐུས་དངུལ་སྲང་བརྒྱ། ནང་མཛོད། རྒྱལ་སྲས་བཅུ་གཉིས་
པ་དང་བཅུ་དྲུག་པ། བཅུ་བདུན་པ། ཕུ་ཡན་བླ་མ་མགྲོན་གཉེར་རབ་འབྱམས་པ། འདི་ཁའི་
གྲྭ་རིགས་ཇི་སག་བླ་མ་ཆོས་རྗེ་ཡེ་ཤེས་བཀྲ་ཤིས། དབེན་དགོན་པ་དགེ་སློང་བློ་བཟང་བཀྲ་ཤིས།
ས་ལུང་པ་ཏཱ་བླ་མ་དགེ་འདུན་ཚེ་རིང་སོགས་ནས་གསེར་དངུལ། མཎྜལ་ཁ་བཏགས། གོས་ཡུག
།རྡོ་རྗེ་ཕ་ལམ་སོགས་ཀྱི་འབུལ་དོད་དང་། མི་སྣ་རྣམས་ནས་ཀྱང་དངོས་འབྱོར། བྱང་ཕྱོགས་
644



བསྟན་པའི་གསལ་བྱེད་ཁལ་ཁ་རྗེ་བཙུན་དམ་པས་དངུལ་སྲང་བཅུའི་མཎྜལ་མཛོད་རྙིང་སྣ་ལྔའི་
སྣེ་འདོགས་ཅན། སྙན་ཤལ་སྨན་བྱང་རྙིང་མ་ཡུག་ལྔ། མཛོད་དང་ཕལ་གོས་འདྲེས་པའི་ཡུག་
བཅུ། ཁ་བཏགས་ཉིས་སྟོང་། སྨན་ཡུག་སུམ་སྟོང་། དངུལ་སྲང་སྟོང་ཕྲག་གཅིག་རྣམས་དང་།
གངས་རིའི་ལྗོངས་ཀྱི་སའི་བདག་པོ་པའི་ལི་ཕོ་ལྷ་བ་བསོད་ནམས་སྟོབས་རྒྱས་ནས་དངུལ་རྟ་རྨིག་
མ་བཅུ། ཧུ་ཇ་འཁོར་དྲུག་ཉི་ཤུ་བཅས་ཀྱིས་གཙོས་པའི་མཛོད་བཏགས། ཇུས། བཟང་གོས་
ཡུག །སྨན་བར། རས་ཆ་སོགས་ཀྱི་བརྒྱད་ཚན་སུམ་ཅུ། ཤན་ཇ་དང་ཆུང་ཇུ་《ཇ་》འཁོར་
དྲུག་ལྔ་བརྒྱ་ལྔ་བཅུ་ཐམ་པ། པད་འདབ།། པད་ཧྲིལ། ཀོང་རྣ་བཅས་དང་། , དངུལ་སྲང་ལྔ་
བརྒྱ། མངའ་རིས་གུང་ནས་དངུལ་རྟ་རྨིག་མ་ལྔ། དངུལ་ཕོར། ཇ་འཁོར་དྲུག་བཅུ་བཞིས་
གཙོས་པའི་བརྒྱད་ཚན་ཉི་ཤུ་ཐམ་པ། གསེར་ཞོ་བརྒྱད། གཡུ་གྲུ་དམར་དང་མུ་ཏིག་རྡོག་ཆེ་བ།
དངུལ་རྡོ་ཚད་བཞི། དེ་ལས་སྤུ་དུར་ནས་དངུལ་རྡོ་ཚད་གསུམ། ལྕམ་བདེ་ལྡན་སྒྲོལ་མས་སྤོས་
ཤེལ་རྡོག་ཆེ་བ། ཁ་བཏགས། ཇ་འཁོར་དྲུག་བཅུ་གཉིས། རྒྱལ་དབང་མཆོག་གི་ཡབ་རྗེ་དམ་
པ་ནས་གོས་སྨན་ཡུག་རེ། ཁ་བཏགས། དངུལ་རྡོ་ཚད་རྣམས་དང་། ཆོས་གྲྭ་ཆེན་པོ་འདི་ཉིད་
ཀྱི་སྔགས་པ་ཞལ་སྔ་ནས་ཡེ་ཤེས་བཟང་པོས་གོས་ཡུག དངུལ་སྲང་བཅོ་ལྔ། །རྒྱུད་གྲྭ་སྤྱི་ས་ནས་
ཁ་བཏགས། དངུལ་སྲང་སུམ་བརྒྱ། སྤོས་ཤེལ་གྱི་འཕྲེང་བ། ཐོས་བསམ་གླིང་བླ་སྤྱི་ཐུན་མོང་
ནས་དངུལ་སྲང་ཆེན་བརྒྱ་ཐམ་པ། གོས་ཡུག་གཉིས། དཀྱིལ་ཁང་གྲྭ་ཚང་གི་བླ་སྤྱི་ཐུན་མོང་
ནས་དངུལ་སྲང་ཆེན་བརྒྱ། གོས་ཡུག་གཉིས། ། ཤར་རྩེ་གྲྭ་ཚང་གི་བླ་སྤྱི་ནས་ཁ་བཏགས།
དངུལ་སྲང་ཆེན་བརྒྱ། གོས་ཡུག །བླ་མ་ཞལ་སྔ་ནས་བློ་བཟང་མཁས་མཆོག་གིས་ཟངས་སྒོར་
སྤུས་ལེགས། རྗེ་ཉིད་ཀྱི་ཞབས་འབྲིང་པ་མགྲོན་གཉེར་ས་ཁུད་པ་ཡེ་ཤེས་བསྟན་འཛིན་གྱིས་
གསེར་མགུར་ཞོ་བརྒྱ་དང་ཉི་ཤུ་རྩ་བརྒྱད། དངུལ་སྲང་ལྔ་བཅུ། གསེར་པད་ལེགས་པ་གཉིས།
གསོལ་དཔོན་དྲུང་རམ་པ་རྗེ་དྲུང་བློ་བཟང་ཚངས་དབང་གིས་གསེར་ཐུར་ཞོ་ལྔ་བཅུ། དངུལ་
སྲང་ལྔ་བཅུ། དཔོན་ཚང་ཆེན་མོ་དགེ་སློང་དགེ་འདུན་དོན་གྲུབ་ཀྱིས་གསེར་སྲང་གང་དང་ཞོ་
སུམ་ཅུ་སོ་གསུམ། དངུལ་སྲང་བཅོ་ལྔ། ལྡེ་ཆུང་པ་དཀའ་ཆེན་བློ་བཟང་དགེ་འདུན་གྱིས་
དངུལ་སྲང་ལྔ་བཅུ། གསེར་མགུར་ཞོ་སུམ་ཅུ་སོ་བཞི། ལྡེ་ཆུང་བཀྲ་ཤིས་དབང་ཕྱུག་གིས་
དངུལ་སྲང་བཅོ་ལྔ། གསེར་ཞོ་གང་། ཟངས་ཉག་བཅུ་བདུན། ལོ་ཙཱ་བ་རབ་འབྱས་པ་བློ་
བཟང་དབང་ཕྱུག་གིས་དངུལ་སྲང་ཉི་ཤུ་རྩ་ལྔ། བྱུ་རུ་རྡོག་གསུམ། མུ་ཏིག་རྡོག་གཉིས། སྐུ་
645



གཉེར་དགེ་སློང་ཀུན་བཟང་གིས་དངུལ་སྲང་ལྔ་བཅུ། གོས་སེའུ་ལེབ་གཉིས་ད་ལྟའི་མཛོད་པ་རྗེ་
དྲུང་བློ་བཟང་ཚེ་དབང་ནས་དངུལ་སྲང་བཅོ་ལྔ་རྣམས་དང་། དེས་མཚོན་ནས་སྐྱ་སེར་གྱི་སྐྱེ་བོ་
མང་པོ་ནས་རང་རང་གི་འབྱོར་པ་དང་བསྟུན་པའི་དགོངས་རྫོགས་ཀྱི་དངོས་པོ་དང་། དངུལ་
གདུང་གི་ཞལ་འདེབས་སོགས་རྒྱ་ཆེར་ཕུལ་ཏེ་དེ་རྣམས་ཤིན་ཏུ་ཞིབ་པར་བརྗོད་ན་ཧ་ཅང་གི་ཡི་
གེ་མང་བར་འགྱུར་ཞིང་། མདོར་བསྡུས་ཙམ་བརྗོད་ན། དཀའ་ཆེན་མགྲོན་གཉེར་སྤེལ་རྐྱང་པ་
དང་དཔལ་འབྱོར་ལྷུན་པོ་པ་ཐུན་མོང་། ལྷ་རྩེ་རྫོང་སྡོད། བྲིས་པ་དབུ་མཛད་དར་རྒྱས་རྒྱལ་
མཚན། བློ་བཟང་ཡར་འཕེལ། དྲུང་ཡིག་བློ་བཟང་བསམ་གཏན། བློ་བཟང་དཔལ་འབྱོར།
དྲུང་རམ་པ་བློ་བཟང་བསྟན་འཛིན། ཐུགས་དམ་མགོན་ཁང་པ་དགུ་སྤྱི་དང་། ཕྱག་ཕྱག་པ་
ཚོགས་གསོག་བློ་བཟང་ཡར་འཕེལ། འདམ་བླ་མ་དཀའ་ཆེན་འཇམ་དབྱངས། འགག་པ་ཕྱི་པ་
བློ་བཟང་བརྩོན་འགྲུས། འགག་པ་ནང་མ་བསོད་ནམས་རྒྱལ་མཚན། ཆོས་སྒྲོག་པ་དཀའ་ཆེན་
སྦྱིན་པ། མཆོད་འབུལ་བ་དཀའ་ཆེན་དཔལ་ལྡན། དཀའ་ཆེན་ཡེ་ཤེས་རྣམ་རྒྱལ། །ཀླུ་སྡིངས་
མགོ་པ་དྲུང་རམ་པ་བློ་བཟང་དཔལ་འབྱོར། རྗེ་དྲུང་ཡེ་ཤེས་འཕྲིན་ལས། པར་དཔོན་བློ་
བཟང་ཚེ་བརྟན། དྲུང་རམ་པ་བསྟན་བསྲུང་། དྲུང་རམ་པ་བློ་བཟང་ཆོས་འཕེལ། རྗེ་དྲུང་ཡེ་
ཤེས་སྐལ་ལྡན། ཕུན་ཚོགས་ནོར་བུ། རྗེ་དྲུང་ཡེ་ཤེས་མཐའ་ཡས། བློ་བཟང་རྒྱལ་མཚན།
ཚོང་དཔོན་དགེ་ལེགས། ཚོང་དཔོན་རྒྱང་སྒོ་བ། ་རྒྱལ་ཆེན་རྩེ་གཉེར་པ་བློ་བཟང་བརྩོན་
འགྲུས། གདོང་དཀར་གཉེར་པ་བློ་བཟང་སྨོན་ལམ། གཡང་གཉེར་པ་བློ་བཟང་ཕྱོགས་གླང་།
རོང་མཚོ་གཉེར་པ་རྗེ་དྲུང་དགོན་པ། ཕག་གྲོང་གཉེར་པ་བློ་བཟང་ཆོས་འཛིན། ལུག་གདོང་
གཉེར་པ་བསྟན་པ་དར་རྒྱས། དར་རྒྱས་གཉེར་པ་བློ་བཟང་རྣམ་རྒྱལ། མཁོ་ལམ་གཉེར་པ་རྟ་
མགྲིན་ལྷུན་གྲུབ། བཀྲ་ཤིས་རྫོང་ཁའི་གཉེར་པ་ཞལ་ངོ་དགོས་དགོས། གམ་རྫོང་ཡར་འཕེལ་
དང་དྲུང་རམ་པ་བློ་བཟང་ཆོས་འཕེལ། དབེན་དགོན་དྲུང་ཆེན་རྗེ་དྲུང་བློ་བཟང་དར་རྒྱས་དང་
རྗེ་དྲུང་བློ་བཟང་དོན་གྲུབ། དྲུང་ཆེན་རྙིང་པ་བློ་བཟང་དོན་གྲུབ། ལྷན་གཉེར་པ་དཔལ་
འབྱོར་རྒྱལ་མཚན། ཐོབ་རྒྱལ་གཉེར་པ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་
ཆེན། ལྷུན་གྲུབ་རྩེ་གཉེར་པ་བློ་བཟང་པདྨ། ཚོང་འདུས་གཉེར་པ་ཡེ་ཤེས་རྒྱལ་མཚན།
གནས་གཉེར་པ་བློ་བཟང་དར་རྒྱས། སླེ་ཕུ་གཉེར་པ་ཡེ་ཤེས་དཔལ་འབྱོར། གཅེན་ལུང་གཉེར་
པ་རྗེ་དྲུང་བློ་བཟང་ནོར་བུ། བཞད་གཉེར་པ་ནོ་ནོ་དཀའ་ཆེན་དང་བློ་བཟང་སྨོན་ལམ། བཀྲ་
646



ཤིས་རབ་བརྟན་གཉེར་པ་བློ་བཟང་ཆོས་འཕེལ། ལྷ་རྩེ་སྤྱི་གཉེར་བློ་བཟང་ཤེས་རབ། བཞད་
གཉེར་རྙིང་དཔལ་འབྱོར་དར་རྒྱས། བྲག་ཁུགས་གཉེར་པ་བློ་བཟང་མཁས་མཆོག ། མཛོ་
དཔོན་འབྱུང་གནས། ངམ་རིང་རྫོང་སྡོད་རྩ་ལུང་པ་དང་བདེ་གླིང་པ། ཡང་རྩ་ལུང་པ་སྒེར།
ཕུན་གླིང་གཉེར་པ་བཀྲས་མཐོང་པ་དང་སྨོན་འཚོ་བ་བཅས་ཞབས་འབྲིང་དྲུང་འཁོར་གྱི་སྡེ་
དང་། ཚེམ་བུ་བ་སྤྱི། གཉེར་ཚང་ནང་བཟན་སྤྱི་དང་བཀྲས་དར། ཀླུ་སྡིངས་བཟོ་པ་དང་ལག་
གཡོག་བཅས་པ། ཉི་འོད་སྐུ་གཉེར་དགེ་སློང་ནོར་བུ། གཉེར་ཚང་དྲུང་ཡིག་དགེ་བསྙེན།
བར་ཐབ་པ་སྤྱི། རྩྭ་གཉེར་གྱི་ཟླ་བོ་སྤྱི། མཛོ་གཡོག་སྤྱི། སྐུ་གཉེར་གྱི་ཟླ་བོ་བསོད་ནམས་རྒྱལ་
མཚན། མཆོད་གཡོག་ཡེ་ཤེས་བསྟན་འཛིན། བཀྲ་ཤིས་ཆུ་བཏགས་ཀྱི་ལྟུང་གཉེར་བསྟན་
འཛིན། བསོད་ནམས་ཚེ་རིང་། རྗེ་དྲུང་འཁོས་ཁང་པ། དྲུང་རམ་པ་དོན་གྲུབ། ལྷ་རྩེར་སྡོད་
མི་ཨ་དྲུང་སྤྱི་དང་རྡོ་རྗེ། མཚོ་དཔོན་རྙིང་པ་ངག་དབང་ཆོས་འཕེལ། དབེན་དགོན་གཉེར་
པའི་ཟླ་བོ་གཉིས་དང་ནང་གཟན་སྤྱི། གཅེན་ལུང་ནང་བཟན་སྤྱི། རོང་མཚོ་ནང་བཟན་སྤྱི།
རྡོ་རྗེ་གླིང་གཉེར་པ། ལྔ་མཆོད་གཉེར་པ་དང་མི་སེར་སྤྱི། ཟི་ལིང་ཚོང་པའི་གཉེར་པ་དང་སྒེར་
འབུལ་བ་བཅུ་གཉིས། ལྷ་རི་རྩེ་པ་སྤྱི་དང་རྗེ་དྲུང་། གཡོག་ངག་དབང་དོན་གྲུབ། དགེ་སློང་
ངག་དབང་རྒྱ་མཚོ། དཔལ་འབྱོར། བརྩོན་འགྲུས། མུས་གཉེར་པ། ལྷ་རྫོང་ལས་བྱེད་ཐུན་
མོང་། སྨད་ལྐོག་གཉེར་པ། ཆོས་མ་བློ་ལྡན། ངམ་རིང་རྫོང་ཁུལ་གྱི་ལས་བྱེད་དང་། ་ སླེ་ཕུ་
ནང་གཟན་སྤྱི་སྟེ་ཆབ་འབངས་ཀྱི་ལས་བྱེད་སྤྱི་རྣམས་ནས་ཕྲ་རྒྱན་དུ་འོས་པའི་རིན་པོ་ཆེ།
གསེར་དངུལ། གོས་དར། ཇ། ཐ་ཀོ། ཟངས་བཅས་ཁྱོན་བསྡོམས་རི་གོང་གཅིག་ཏུ་ཕབ་
པར་སྲང་བརྒྱད་སྟོང་དྲུག་བརྒྱ་ལྔ་བཅུ་ང་དགུ་སྐོར་ཐོབ་པ་དང་། དགེ་འདུན་གྱི་སྡེ་ཆེན་པོའི་
ནང་ནས་བཞད་པ་མི་ཚན། རྟ་ནག་རི་ཁུད་མི་ཚན་དང་གསེར་གླིང་མི་ཚན། གཅེན་ལུང་མི་
ཚན། བ་སོ་མི་ཚན། ལེགས་གྲུབ་མི་ཚན། ཏྲེ་བོ་མི་ཚན། ཧར་གདོང་མི་ཚན། སྲད་པ་མི་
ཚན། ཅོ་ནེ་མི་ཚན། རྫོང་ཁ་མི་ཚན། སེར་ཁང་མི་ཚན། གཡང་པ་མི་ཚན། ཚུལ་ཁྲིམས་
ཁང་པ་མི་ཚན། ལྕགས་པ་མི་ཚན་དང་གྲྭ་དམངས། བདེ་འབྱོར་མི་ཚན། གྲང་མོ་ཆེ་མི་ཚན།
ལེགས་བཤད་གླིང་པ་མི་ཚན་དང་གྲྭ་དམངས། གཏིང་སྐྱེས་མི་ཚན། ནོར་བུ་དགའ་ལྡན་པ་མི་
ཚན། གནས་པ་མི་ཚན། རྒྱ་མི་ཚན། སྟག་མོ་མི་ཚན། གུ་གེ་མི་ཚན། དཔེ་ཐུབ་མི་ཚན།
ཁལ་ཁ་མི་ཚན། ཆགས་རབ་མི་ཚན། འདར་པ་མི་ཚན། རོང་མཚོ་མི་ཚན། གདོང་དཀར་
647



མདངས་ཆེན་གཞིས་བྱེས་གྲྭ་དམངས། ལྷུན་གྲུབ་རྩེ་མི་ཚན། ལ་ག་མི་ཚན། ས་རྡོར་གདན་མི་
ཚན། རི་མཁར་མི་ཚན། ས་བདེ་ཆེན་མི་ཚན། ཨོ་རྒྱན་རྫོང་པ། ཇོ་མོ་རྫོང་པ། པད་གླིང་
ཁང་པ། དགོན་ཁྲ་བ། ཡངས་ཡུལ་བདེ་བ་ཅན། གློ་སྤུག་པ། ཆོས་སྦུག་མི་ཚན་རྣམས་དང་།
རྒྱལ་ཆེན་རྩེ་པ་མི་ཚན། ཐོན་པ་མི་ཚན། གཞི་གནས་མི་ཚན། ལྷ་ཁང་མི་ཚན། བསམ་གྲུབ་
དགའ་ལྡན་པ་མི་ཚན། གནས་རྙིང་སེ་ར་བ། ཁྲོན་ཁ་སྦུག་པ། བ་ཤེ་བ། ལྷོ་བ། སྤོར་ཏོག་པ།
ལ་སྟོད་པ། ནོར་སྟེང་པ་སྟེ་མི་ཚན་སོ་སོ་དང་། ཁལ་ཁ་ཡེ་ཤེས་ཡར་འཕེལ་དང་ཁལ་ཁའི་དགེ་
རྒན། རྟ་ནག་པ་དཀའ་ཆེན་དབུ་མཛད་བཟང་པོ་རྒྱལ་མཚན། དཀའ་ཆེན་ཕུན་ཚོགས་ཆོས་
འཕེལ། དྲུང་རམ་པ་དཀོན་མཆོག་ཆོས་འཕེལ། དྲུང་རམ་པ་ཡེ་ཤེས་ཆོས་འཕེལ། བཞད་པ་
སྒྲོལ་མ་དབུ་མཛད་དགེ་སློང་སོགས་གྲྭ་པ་ཁ་ ཤས། ཧར་གདོང་པ་ངག་དབང་བཀྲ་ཤིས།
གཡང་པ་ཚོགས་གསོག་པ་ཡེ་ཤེས་བཀྲ་ཤིས། བ་སོ་བ་གྲྭ་པ་ཁ་ཤས། བཞད་པ་ཐུག་ཚུགས་དབུ་
མཛད། རྒྱ་དགེ་རྒན། རྒྱལ་ཆེན་རྩེ་པ་དཀའ་ཆེན་ཡེ་ཤེས་དོན་གྲུབ། ཚོགས་ཆེན་ཇ་དཔོན།
བདེ་འབྱོར་བ་དྲུང་རམ་པ་ངག་དབང་ཉི་མ། ཚུལ་ཁྲིམས་ཁང་པ་དྲུང་རམ་པ་བློ་བཟང་ཡར་
འཕེལ། གྲུབ་ཆེན་སྐུ་སྐྱེ། བྱང་པ་དྲུང་རམ་པ་བློ་བཟང་དམ་ཆོས། ས་ལུང་བ་དཀའ་ཆེན་དགེ་
འདུན་དཔལ་འབྱོར། ཧར་གདོང་ཡེ་ཤེས་སྨོན་ལམ། ལྕགས་པ་བཀའ་བཅུ་བློ་བཟང་རྣམ་རྒྱལ་
སོགས་ནས་ཀྱང་རང་རང་གི་འབྱོར་དངོས་དང་བསྟུན་པའི་གསེར་དངུལ། གོས་དར། མཆོད་
ཆས། ཇ། ཐ་ཀོ། ཕྲ་རྒྱན། ཟངས། རྟ་སོགས་རྒྱ་ཆེར་ཕུལ་བ་དང་། གཞན་ཡང་བྲུལ་ཚང་
པ་སྐུ་ངོ་དང་མི་སེར་སྤྱི། རི་གདོང་པ་སྐུ་ངོ་དང་མི་སེར་སྤྱི། འོད་ཡུག་འབྲོག་པ་སྤྱི་དང་རྡ་རོ་ཁ་
གཉིས། འབྲོག་པ་བྱ་ཁྲ། འདམ་བཀྲ་ཤིས་སྒེར་རུ་བ། གཤེན་སྒེར། གཡང་རུ་རྡ་རོ་ཁ། གཎྜི་
དང་སྦ་ལི། རབ་བརྟན། པདྨ། དྲེའུ། ཨ་གྲོང་། ཀརྨ། ལྷ་རྗེ། གཉྫི : སྤོ་བོ། གསེར་པ་ལྷ་
རྗེ། ཐོབ་རྒྱལ་གྱི་སྒེར་པ་ལྔ། སྐྱིད་ཚེ་ཤར་པ། དགའ་ལྡན་རབ་རྒྱས་མི་སེར་སྤྱི། ལྷན་མི་སེར་
སྒེར་དྲག་བཙན་དང་བཅས་པ། འབྲོག་སྤྱི། དྲེའུ་གཤོངས་པ། སྤོ་ར་བ། སྤོ་ར་གྲོང་སྨད་པ།
གཡག་སྡེ་སོག་དགོན་མི་སེར་སྤྱི། མཚར་མི་སེར་སྤྱི། མཁོ་ལམ་མི་སེར། རྩེ་ལྷ་མི་སེར། སེར་
ཤིང་པ། རྩེ་ནས་ཀྱི་རྗེ་དྲུང་། གཡང་དང་མདོ་བརྗོད་ཀྱི་མི་སེར། གོང་《གྲོ་》སྟོད་ཁང་གསར་
པ། དགེ་འཕེལ་མི་སེར། སྨན་རི་བ། དབེན་དགོན་མི་སེར་བསམ་གྲུབ་ལྷ་རྩེ་བ། གཞོལ་བདེ་
ལེགས་ཀྱི་མོ་བྲན་གསར་རྙིང་སྤྱི། ཤངས་འབྲས་སྤུངས་དཔལ་འཛོམ། གདོང་དཀར་མི་སེར་
648



བོད་འབྲོག་སྤྱི་ ཕག་གྲོང་མི་སེར། རྒྱལ་ཆེན་རྩེ་བདེ་སྐྱིད་པ། ལྷུན་གྲུབ་རྩེ་མི་སེར་སྤྱི། རིན་
ཆེན་རྩེ། ཐུབ་བསྟན་ཆོས་གཞིས། གཡག་འབྲོག་སྤྱི། ས་པ་སྲི་ཆོད། ལྷུན་གྲུབ་གླིང་པ། ས་
ཁུད་ནང་པ། ལྷུན་གླིང་པའི་མི་སེར་བོད་འབྲོག་སྤྱི། བཞད་ཁུལ་བོད་འབྲོག་དུད་ཆེ་ཆུང་ཚང་
མ། ཁམས་དོལ་སྒེར་གསུམ། གཤེན་སྒེར་མི་དཔོན། བཞད་རབ་བརྟན་གླིང་པ། དར་སྡིངས་
སྔགས་འཆང་། བཞད་སྤེལ་དཀར་བ། ནས་ཁང་པ། ཁྱེལ་པ། ཤར་ཕྱོགས་སྟག་པ། དར་
སྡིངས་མ་ཚང་དང་མཆིས་འབྲང་ཞབས་དྲུང་། སྐྱིད་གཤོངས་པ། རྒྱང་སྒོ་པ། སྒོ་སྤེ་བ། ཐུབ་
བསྟན་པདྨ། ཇ་པ་བླ་བྲང་པ། སྟེང་འགྲོ་དགོན་གྱི་མོ་བྲན་སྤྱི། དངུལ་གདུང་རུ་ཁག་དྲུག །
ཧོར་བསམ་གྲུབ། ཧོར་ཚེ་རིང་རྡོ་རྗེ། ཧོར་སྐར་མགོན་དང་། ཧོར་ཚང་། ཧོར་ཚང་ངེས།
སྒེར་རུ་བྱུང་དཔུང་སོག་ཚོ་བ། རོང་མཚོ་མི་སེར་སྤྱི། ཆགས་གྲོང་ནུབ་པ། སྣར་ཐང་མི་སེར་
སྤྱི། བསྙེན་གནས་མ་སྤྱི། སླེ་ཕུ་མི་སེར་རོང་སྤེ་བ་དང་བཅས་པ། བ་རུ་འབྲོག་པ་སྤྱི། བོ་
གདོང་མི་སེར་སྤྱི། གཅེན་ལུང་མི་སེར་སྤྱི་དང་དྲག་བཙན་སྤྱི། ཁོངས་གཏོགས་སྤྱི། སྒོ་སྤེ་བ།
བྲག་འོག་དཀྱིལ་ཁང་པ། འདར་བསམ་གྲུབ་པ། ལྷ་རྩེ་སྟག་སྣ་བ། ཁྱིམ་བདག་མ་སྐྱིད་འཛོམ།
ཟུར་སྦུག་མི་སེར་རྒན་བཅས། ལ་ཕུག་མི་སེར་སྤྱི། ཤར་རི་མངའ་བདག་པ། ཚོང་འདུས་མི་
སེར་སྤྱི། དར་རྒྱུས་མི་སེར་སྤྱི། ཕྱུག་གཞུང་བཞི་ལེགས། ཞྭ་ལུ་སྐུ་ཞང་། ལྡན་ཡུལ་ལུད་ཁང་
པ། སྤོས་ཁང་གསུམ་ཆོག །རྒྱལ་རྩེ་འབྲོག་པ་བ། རྒྱལ་རྩེ་ཁབ་པ། བྲག་ཁུགས་མི་སེར་སྤྱི།
སྐྱིད་བདེ་གཞོལ་པ་སྤལ་《སྤེལ་》ཁང་ལྕང་ར་བ་དང་དེའི་བསྟན་འཛིན། ལྷ་ས་དཔལ་འབྱོར་
རབ་བརྟན་གྱི་མོ་བྲན། ཧེ་མི་མཁན་པོའི་ཕྱག་མཛོད་ཀྱི་ཟླ་བོ་ཚེ་བརྟན་བཅས་རིས་སུ་མ་ཆད་
པའི་སྐྱེ་བོ་མང་པོས་གསེར་དངུལ། གཡུ། བྱུ་རུ། མུ་ཏིག །སྤོས་ཤེལ། ཟངས། ཤ་དཀར།
རྟ་འབྲི་གཡག །ཤ་རྩམ། མར་ལ་སོགས་པ་ཁྱོན་བསྡོམས་སྲང་བདུན་སྟོང་སུམ་བརྒྱ་བཞི་བཅུ་
ཞེ་གཉིས་ཙམ་རི་བ་ཕུལ་བ་དང་། ཡང་ཕྱོགས་དང་ཕྱོགས་བྲལ་གྱི་ཆ་ན་བཞུགས་པའི་དགེ་
འདུན་གྱི་སྡེ་ཆེན་པོ་རྣམས་ནས་ཞལ་འདེབས་ཇི་ལྟར་བྱུང་བའང་། དབེན་ས་ཆོས་ཀྱི་ཕོ་བྲང་བ་
སྤྱི་སོ་དང་གྲྭ་དམངས། ཆོས་འཁོར་དབུས་སྡིངས་པ། གནས་ཆོས་སྡེ་བ། གངས་ཅན་ཆོས་
འཕེལ་བ་བླ་གྲྭ་དང་སྤྱི་སོ། ཤར་བྱང་གི་བླ་མ་གཉིས་དང་གྲྭ་སྤྱི། གནས་པ་མི་ཚན་དང་ཚ་ཤོད་
མི་ཚན། བྱང་ཆེན་སྒྲུབ་སྡེ་བླ་སྤྱི། བླ་མའི་སྒེར་འབུལ། སྤྱིའི་འབུལ་བ། སྣར་ཐང་ཆོས་སྡེ་བ།
ཀ་བརྒྱད་གྲྭ་སྤྱི། དབུ་མཛད་དང་སྤྲུལ་སྐུ། ངོར་དགོན་འདུས་སྤྱི་དང་བླ་བྲང་།: ཀླུ་སྡིངས་པ།
649



མཐར་རྩེ་བ་གྲྭ་དམངས། ལྕགས་མོ་དགོན་བཀྲ་ཤིས་ཆོས་གླིང་། ཟབ་མོ་བྲག །དགའ་ལྡན་
དར་རྒྱས་གླིང་། མཚན་སྒྲོག་བླ་སྤྱི་གྲྭ་དམངས། དུལ་ཡོལ་དཀར་བ། དར་རྒྱས་སྒྲུབ་སྡེ་སྤྱི་སོ་
དང་བླ་མ། དགེ་སློང་བྱིངས། དཀའ་ཆེན་བློ་བཟང་དར་རྒྱས། རྫོང་ཁ་བསམ་གཏན་ཆོས་
སྡིངས། ཕག་རི་དགོན་ཕུག་པ། ཇོ་རྩ་བཀྲ་ཤིས་གླིང་པ་དགེ་སློང་སྤྱི། བཀྲ་ཤིས་ཆོས་སྡིངས།
ཁམ་བུ་དགོན་སྦུག་སྒྲུབ་སྡེ། ཁམ་བུ་ལྟག་ལུང་བླ་སྤྱི། ཞྭ་ལུ་རི་མཐིལ་སྤྱི་སོ་བླ་བྲང་། རི་སྦུག་བླ་
མ། བསམ་གཏན་སྒང་རི་ཁྲོད་པ། པོ་ར་བཀྲ་ཤིས་ཆོས་གླིང་། ཐར་པ་ཆོས་སྡེ་གྲྭ་སྤྱི། པ་རྣམ་
མོ་དགོན་སྐྱིད་སྦུག་དང་མོ་དགོན་ཆོས་རྫོང་། མོ་དགོན་ཨོ་རྒྱན་སྦུག་གསུམ། བྱང་ཆུབ་གླིང་
སྤྲུལ་སྐུ། - སྤོས་ཁང་མཁན་པོ། བླ་གྲྭ་སྤྱི། པ་རྣམ་གྲོང་མོ་ཆེ། མཁས་གྲུབ་ཆོས་ཀྱི་རྒྱལ་པོའི་
གདན་ས་རི་བོ་མདངས་ཆེན་བླ་མ་དང་སྤྱི་སོ། ཉང་སྟོད་སྐྱིད་སྡུག །འབྲོང་རྩེ་ཆོས་སྡེ་གོང་འོག་
གི་བླ་སྤྱི་དང་གྲྭ་ཚང་གཉིས། དགའ་ལྡན་གསང་སྔགས་ཐེག་མཆོག་གླིང་། རྩེ་ཆེན་ཆོས་སྡེ།
ནུབ་མ་ཆོས་ལུང་། རི་ཁྲོད་དགའ་ལྡན་བླ་སྤྱི་གྲྭ་རིགས། རླང་པ་གསེར་གླིང་གྲྭ་སྤྱི་དང་བླ་མ།
མན་ལུང་སྒྲུབ་སྡེ། ལེགས་གྲུབ་བླ་སྤྱི། གནས་རྙིང་ཆོས་སྡེའི་སློབ་དཔོན་གསུམ་དང་གྲྭ་ཚང་ཁག
།འདུས་སྤྱི། རྒྱང་རོ་གསེར་སྡིངས་པ། འབྲུག་པ་དཔོན་སློབ་གུ་རུ། མོ་དགོན་སྐྱིད་སྦུག་པ།
རྩས་རྣམ་དགའ་ལྡན་ཆོས་འཕེལ། དཔལ་འཁོར་ཆོས་སྡེའི་བླ་སྤྱི། ནོར་བུ་དགའ་ལྡན་བླ་མ།
དགོན་ལག་ནུ་མ་ཆོས་ལུང་། བདེ་འབྱོར་བླ་གྲྭ། གསེར་ཁང་གོང་འོག །གཞི་གནས་གྲྭ་ཚང་
དང་བླ་མ། ལྷ་ཁང་གྲྭ་ཚང་། རིན་ཆེན་སྡིངས་གྲྭ་ཚང་། གསེར་མདོག་ཅན་མཁན་སྤྱི་གྲྭ་
དམངས། ལྷན་བྲག་སྔོན་རི་ཁྲོད་དང་། བྱེ་གླིང་། མོ་དགོན་དགའ་ལྡན་བྲག །བ་སོ་གཞིས་
གྲྭ། ཉ་མོ་གསེར་སྟེང་། འབྲས་ཡུལ་སྐྱེད་ཚལ་བླ་སྤྱི། རོང་དགའ་ལྡན་བྱམས་པ་གླིང་བླ་སྤྱི།
ཆོས་ལུང་གཞིས་པ། བསམ་སྡིངས་སྤྲུལ་སྐུ་དང་མོ་དགོན་བྲག་དཀར། སྙེ་མོ་རྒྱལ་བྱེད་གྲྭ་སྤྱི།
གཞུ་རབ་རྒྱས་གླིང་། སྙེ་མོ་བྱེ་མཁར་ཆོས་སྡེ། རུ་དགོན་པ། དབུ་རི་རི་ཁྲོད། བར་ཐང་རི་
ཁྲོད། གཡག་སྡེ་སོག་དགོན་བླ་སྤྱི། རམ་སྡིངས་མ་གྲྭ་སྤྱི།, སྨན་རི་བླ་སྤྱི། འོད་ཡུག་བྲག་དཀར་
འདུས་སྤྱི། བླ་མ། སྤྱི་གཉེར། དགའ་ལྡན་རབ་རྒྱས་བླ་མ། གྲྭ་སྤྱི་བླ་ཟུར། མཚར་ལྷུན་གྲུབ་
ཆོས་གླིང་། རྩེད་གདོང་ཆོས་སྡེ་དང་སྤྲུལ་སྐུ། ཉུག་ཆོས་འཁོར་གླིང་བླ་སྤྱི་དང་འདུས་ཚོགས།
ཤངས་མཁའ་སྤྱོད་སྒྲུབ་སྡེ། གཡང་ཆོས་སྡེ། རི་བོ་དགེ་འཕེལ། རྒོད་ཚང་སྒྲུབ་སྡེ་སྤྱི་དང་དགེ་
སློང་སྤྱི། བླ་མ་དམ་པ་གྲུབ་པའི་དབང་ཕྱུག་བློ་བཟང་བཟོད་པའི་ཞལ་སྔ་ནས། ལྷ་ལྔ་བྲག །
650



པདྨ་ཆོས་སྡིངས། མོ་དགོན་ཆུ་དབར་གཡུ་རྩེ། ཤངས་འབྲས་སྤུངས་བླ་སྤྱི། འབའ་ར་དགོན་
བླ་སྤྱི། མོ་དགོན་རྟ་སྦུག །དགའ་ལྡན་ཆོས་གླིང་པ། སྟག་སྣ་རྩེའུ་སྤྲུལ་སྐུ། ལྷ་ཕུ་བསམ་གཏན་
གླིང་པ། སྤ་ལོ་དགོན་པ། ཞོང་ཞོང་ལྷ་ཁང་བླ་སྤྱི་དང་བླ་མའི་སྒེར་འབུལ། འབའ་རའི་དགོན་
ལག་གྲོ་མོ་ཀར་རྒྱུད་དགོན་གསར་པ། བ་ཤེ་དགོན་གྲྭ་སྤྱི། བརྒྱ་ཚོ་ཆོས་སྡེ། བདེ་ཆེན་རི་ཁྲོད་
པ་སྤྱི་དང་དགེ་སློང་དཀོན་མཆོག་རྡོ་རྗེའི་སྒེར་འབུལ། དགོན་ལག་མོ་དགོན་གཉིས། དགེ་སློང་
བློ་བཟང་བཀྲ་ཤིས། སྔགས་ལུང་དགོན། མངོན་དགའ་དགོན། དབུ་ཟུར་དགོན། བསམ་
གྲུབ་བདེ་ཆེན། ཆུམ་ལྷ་སྡིངས་རི་ཁྲོད་པ། དགའ་ལྡན་ཆོས་འཁོར་གླིང་བླ་སྤྱི། མོ་དགོན་ཆོས་
ལུང་པ། དྲེས་སྐུ་སྐྱེ། མདངས་ཆེན་བླ་མ་དང་སྤྱི་སོ། ལྟག་ལུང་སྣ་དཀར་བ། ཡངས་ཡུལ་བྱ་
བྲལ་བདེ་ལྡན་པ། ཡངས་ཡུལ་བདེ་བ་ཅན་པ། ཇོ་རྫོང་བཀྲ་ཤིས་ཆོས་སྡིངས། ཨོ་རྒྱན་རྫོང་
ཆོས་སྡེ། ཀ་ཐོག་སྐུ་སྐྱེ་རིག་འཛིན། གདོང་དཀར་མཁའ་སྤྱོད་པ། རི་ཁུད་ཆོས་སྡེ་བ། གསེར་
གླིང་ཆོས་སྡེ་པ། བླ་མ་རྟ་ནག་ཐུབ་བསྟན་མཁན་པོ། སྤྱི་སོ་བཅས་དང་། གློ་སྦུག་བླ་མ། ཞལ་
གཟིགས་ཀྱི་རི་ཁྲོད་པ་སྤྱི་དང་དྲུང་རམ་པ་བློ་བཟང་སྐལ་བཟང་། ལྷུན་གྲུབ་རྩེ་ཆོས་སྡེ་དང་གྲྭ་
པ་སྤྱི་ དགོན་ཁྲ་བླ་སྤྱི། ཡོལ་དཀར་རི་ཁྲོད་པ། ས་བདེ་ཆེན་བླ་མ། ཆོས་སྦུག སྤྱི་སོ། མོ་
དགོན་དོན་གྲུབ་ཆོས་རྫོང་། ལ་ཁ་ཆོས་སྡེ་བླ་སྤྱི། ས་རྡོར་གདན་བླ་སྤྱི། སྒྲོལ་མ་སྦུག་པ། ཆོས་
འཁོར་རྩེ་འདུས་སྤྱི། ཆོས་སྒོ་བླ་སྤྱི། ཚ་ལུང་བླ་སྤྱི། སྒྲུབ་སྡེ། མོ་དགོན་ཨོ་རྒྱན་གུ་རུ། མོ་
དགོན་ཟླ་བ་སྦུག་པ། སྒྲོལ་མ་ལྷ་ཁང་པ། ས་དཀར་གདོང་སྤྱི་སོ། ལྟག་ལུང་རིན་ཆེན་སྒང་པ།
མོ་དགོན་རྟ་ཕུག་པ། རི་མཁར་བླ་མ་དང་སྤྱི་སོ། བཞད་བཀྲ་ཤིས་དགེ་འཕེལ་བླ་སྤྱི་དང་སྒེར།
གྲྭ་དམངས་དགོན་ལག་སྟེང་དགའ་དགོན་སྤྱི་ས། དགའ་ལྡན་ཆོས་སྡིངས་སྤྱི་སོ། སྤང་ཡུལ་བླ་
སྤྱི། ཆོས་འཁོར་ཡང་རྩེ་བླ་སྤྱི།. མོ་དགོན་རིན་ཆེན་སྒང་པ་བླ་སྤྱི། རི་བོ་གྲུ་འཛིན་མཁན་པོ་ .
དང་བླ་སྤྱི། གྲྭ་ཚང་ཆེན་མོ་བླ་སྤྱི། དགོན་པ་བྱང་བླ་སྤྱི། དངུལ་ཆུ་རི་ཁྲོད་པ། དབེན་ཚང་།
འབྲོང་ཕུ་བ། ཐུབ་བསྟན་ཡངས་ཅན་སྤྱི་སོ་དང་མཁན་པོ། ཕྲ་མོ་སློབ་དཔོན་པ། དགོན་ལག་
ཆོས་སྒོ་བ། དབུ་རྩེ་དགོན་པ། བཟང་ལྡན་ཆོས་སྡེ་བླ་སྤྱི། དྲེས་ཁ་སྤྱི་སོ། བདེ་ཕུག་སྤྱི་སོ།
དགོན་དེ་དག་སོ་སའི་མོ་བྲན། སྟེང་འགྲོ་དགོན་སྤྱི། སྤྱི་རྩ་དགོན་སྤྱི། ན་ཁྲ་དགོན་སྤྱི། ལྷ་
ཤིང་ཆོས་སྡུག་བླ་སྤྱི་དང་དགོན་ལག །ནེ་རིང་བླ་སྤྱི། ཆོས་འཁོར་ལྷུན་པོ་བླ་སྤྱི། རི་བོ་བཀྲ་
བཟང་བླ་སྤྱི། རོང་མཚོ་བསམ་གྲུབ་བདེ་ཆེན་བླ་སྤྱི། བོ་གདོང་ཨེ་ཆོས་སྡེ། སྔོ་རྫོང་རྡོར་གདན་
651



བླ་སྤྱི། རྒྱལ་ཆེན་རྩེ་ཆོས་འཁོར་བདེ་ཆེན་གྲྭ་སྤྱི། མོ་དགོན་དགོན་གོང་པ་སྤྱི། གངས་ཆོས་བྱང་
པ་གྲྭ་ཚང་གི་དགོན་ལག་ཤེལ་དཀར་ཆོས་ལུང་སྤྱི་སོ། ཁྲོ་ཕུ་བླ་སྤྱི། བྱ་གཤོངས་བླ་སྤྱི། སླེ་ཕུ་
བཀྲ་ཤིས་ཆོས་གླིང་རི་ཁྲོད་པ། སེངྒེ་རྩེ་བླ་སྤྱི་དང་དགོན་ལག་མོ་དགོན་བི་ལུང་གྲྭ་སྤྱི། མོ་དགོན་
བཀྲ་ཤིས་ཆོས་རྫོང་། མོ་དགོན་ནས་ལུང་པ། མོ་དགོན་བཀྲ་ཤིས་དགེ་འཕེལ། ལྷུན་པོ་རྩེ་ཆོས་
སྡེ། སྲད་རྒྱུད་བླ་སྤྱི། སྲད་དབེན་དགོན་པ། ནོར་བུ་ཆོས་འཁོར་བ། སློབ་དཔོན་རྙིང་པ་དྲུང་
རམ་པ་བློ་བཟང་འཕྲིན་ལས། སྙིང་རི་ཞབས་དྲུང་། འབྲིག་ནོར་སྒང་པ། ལྷོག་པ་བཀྲ་ཤིས་
དར་རྒྱས། གསེར་ཏོག་དགོན་མ་ལག །བསམ་གཏན་ཆོས་འཁོར་བ། མོ་དགོན་རྫ་ལུག་ཉལ་
བ། · མོ་དགོན་ཆོས་སྡིངས་དགོན་གོང་འོག་བླ་སྤྱི། མོ་དགོན་བཀྲ་ཤིས་ཁང་གསར་བ། བཀྲ་
ཤིས་དགའ་ལྡན་པ། དགོན་པ་ལྷ་ཕུ་བ། ན་རི་མོ་དགོན་པ། ཆོས་རྫོང་བླ་མ། དགོན་མོ་ཆེ།
ཁྲ་ཚང་བླ་སྤྱི། བ་རིང་དགོན་བླ་སྤྱི་དང་བླ་མའི་སྒེར་འབུལ། བ་རི་དགོན་གསར་བླ་སྤྱི། རྩ་
བརྒྱུད་དགོན་གྲྭ་སྤྱི། གཏིང་སྐྱེས་བཀྲ་ཤིས་ཆོས་འཕེལ། དགོན་ལག་དགའ་ལྡན་ཐང་ར་བ།
དགའ་ལྡན་སྤོར་ཏོག་པ། - གམ་པ་བསམ་གྲུབ་དགའ་ལྡན་པ་བླ་སྤྱི། གཅེན་ལུང་མཁའ་སྤྱོད་བླ་
སྤྱི། སློབ་དཔོན་པ། བྱམས་གླིང་པ། ཕུན་ཚོགས་གླིང་འདུས་སྤྱི་དང་བླ་མ། མོ་དགོན་ཇོ་
ནང་། ས་ལུང་དགའ་ལྡན་ཆོས་སྡེ་བླ་སྤྱི། ལུང་དགའ་ལྡན་བླ་མ། མུས་རྟ་མོ་གླིང་ཁ་སྤྱི་སོ།
གཞན་མ་དགོན་ཆེ་ཆུང་བདུན། ཕྱོགས་དེའི་གཞུང་རྒྱུགས་མི་སེར་བོད་འབྲོག་ཚང་མ། ལྷ་རི་
རྩེ་པ་གཡོག་བཅས། ལྷ་རྩེ་ཆོས་སྡེ་གྲྭ་སྤྱི། བླ་མ། མོ་དགོན་བཀྲ་ཤིས་དགེ་འཕེལ་བླ་སྤྱི། འོག་
མིན་གླིང་པའི་གྲྭ་པ་ངག་དབང་སྨོན་ལམ། དགེ་འཕེལ་རི་ཁྲོད་ཤར་པ་ཆོས་རྗེ། འདར་གྲང་མོ་
ཆེ་བླ་སྤྱི་དང་དགོན་ལག་མོ་དགོན་སྤོ་ར་གྲྭ་ཚང་། ཤིང་མང་། དགོན་གསར། མང་མཁར་དར་
རྒྱས་གླིང་བླ་མ་དང་བཅས་པ། གྲྭ་པ་བསྟན་པ་ཡར་འཕེལ།་ མོ་དགོན་ཆོས་སྡིངས་པ་དང་མོ་
དགོན་བུ་རི་བ། ངམ་རིང་ཆོས་སྡེ་སྤྱི་དང་སྤྱི་ཁང་པ། བསམ་གྲུབ་དགའ་ལྡན་གྲྭ་དམངས་བླ་མ་
ལས་བྱེད་དང་བཅས་པ། སྤང་ཡུལ་འདུས་སྤྱི་བླ་མ་དང་བཅས་པ། གཙང་ལྷོ་རྫ་ར་བ། ཤེལ་
དཀར་ཆོས་སྡེ་བླ་སྤྱི། བྲམ་སོ་ཟེ་མཁར་ཆོས་སྡེ་བླ་སྤྱི་དང་གྲྭ་པ་བརྩོན་འགྲུས་རྒྱལ་མཚན། ཟུར་
ཕུག་དགོན་སྤྱི། རྫོང་《རྫོང་》ཁ་འཕེལ་རྒྱས་གླིང་མཁན་པོ། སྐྱིད་གྲོང་ཕུག་པོ་ཆེ། དགེ་སློང་
ངག་དབང་བཟང་པོ། གྲོ་ཤོད་དགའ་ལྡན་ཆོས་འཕེལ་བླ་སྤྱི། མཐོ་ལྡིང་མཁན་པོ་དང་འདུས་
སྤྱི། ཤེར་འཕེལ་གླིང་མཁན་པོ་དང་འདུས་སྤྱི། དཔེ་ཐུབ་བླ་མ་བཅས་རིས་མེད་པ་མང་པོས་
652



དད་པ་ཆེན་པོས་ཉེ་བར་བསླངས་ཏེ་གསེར་དངུལ། དྲི་བཟང་པོའི་ཤིང་རིགས། གུར་ཀུམ།
ཕྲ་རྒྱན། གོས་དར། ཆེན་པོ་ལ་འོས་པའི་སྲོག་ཆགས་ཀྱི་རིགས་སོགས་ཁྱོན་སྲང་ཆེན་ཆིག་ཁྲི་
དང་ལྔ་ཙམ་རི་བ་བསམ་བརྗོད་ཀྱི་ཡུལ་ལས་འདས་པ་ཕུལ་བ་ཐམས་ཅད་དང་། འབྲོག་རི་བོ་ཆེ་
དགེ་ལྡན་རྣམ་པར་རྒྱལ་བའི་གླིང་ཆེན་པོའི་འདུས་སྡེ། སེ་ར་ཐེག་ཆེན་གླིང་གི་དགེ་འདུན་བླ་མ།
སྡེ་པ་དང་བཅས་པ། དབུ་སྒེར་གྲྭ་ཚང་གི་བླ་མ་དང་འདུས་སྤྱི། ཆོས་སྡེ་ཆེན་པོ་དཔལ་ལྡན་
འབྲས་སྤུངས་ཀྱི་སྤྱི་སོ་དང་ནང་གསེས་སྒོ་མངས་བླ་གྲྭ། ཧར་གདོང་མི་ཚན། རྒྱལ་དབང་
ཐམས་ཅད་མཁྱེན་གཟིགས་ཆེན་པོའི་སྐུ་ཞབས་གྲྭ་ཆེད་《ཚང་》། གྲྭ་ཚང་གཉེར་པ། སྔགས་
པ་བླ་གྲྭ། རྨེ་རུ་ཆོས་སྡེ་བླ་སྤྱི། དཔལ་ལྡན་སྨད་རྒྱུད་གྲྭ་ཚང་གི་མཁན་པོ་དང་གྲྭ་དམངས།
སྟོད་རྒྱུད་མཁན་གྲྭ། བཀྲ་ཤིས་ལྗོངས་སྤྲུལ་པའི་སྐུ་དང་འདུས་སྤྱི། ལ་མོ་ཆོས་སྐྱོང་ཆེན་པོའི་སྐུ་
རྟེན་པ། ལ་མོ་དགེ་སློང་། བྱང་ཆུབ་ལྕོག་འདུས་སྤྱི། ལ་མོ་ཚེར་གསེབ་དགོན་འདུས་སྤྱི།
བཙུན་མོ་ཚལ་འདུས་སྤྱི། བ་དབར་ཆོས་སྡེ། ཉི་ཐང་འདུས་སྤྱི། ར་མོ་ཆེ་གཞིས་སྡེ་བ། རྭ་
སྒྲེང་བླ་སྤྱི་དང་ཡང་དགོན་སྒྲུབ་སྡེ། རྭ་སྒྲེང་དགོན་ལག་བསམ་གཏན་གླིང་། རྭ་སྒྲེང་སྤྱི་གཉེར་
དང་འདུས་སྤྱི། དགེ་སློང་ངག་དབང་རྒྱ་མཚོ། བྱང་ལྟག་ལུང་འདུས་སྤྱི། ན་ལནྡྲ་བླ་སྤྱི།
འཕན་ཡུལ་སྲས་ཁང་དགོན་སྤྱི་སོ།: ཉན་པོ་དགོན་འདུས་སྤྱི། ཞོགས་གུར་སྨོན་པ། དགེ་
འཕེལ་རི་ཁྲོད་པ། རབ་སྟོད་པ་འདུས་སྤྱི། ཡེར་པ་འདུས་སྤྱི། ་ལམ་པ་དགོན་འདུས་སྤྱི། སྤར་
བུ་དགོན་འདུས་སྤྱི། མཚོ་སྨད་ཆོས་སྡེ། སྟོད་ལུང་ཆུ་བཟང་གྲྭ་སྤྱི། ཆུ་བོ་རི་བླ་བྲང་དང་གྲྭ་སྤྱི།
མོ་དགོན་ལྕགས་ཟམ་རྩེ། ཆོས་འཁོར་ཡང་རྩེ་བ་སོགས་དབུས་ཕྱོགས་བྱང་ཁའི་དགོན་སྡེ། གོང་
དཀར་བཤད་སྒྲུབ་གླིང་བླ་གཉེར་གྲྭ་དམངས་དང་བཅས་པ། རྣམ་རབ་དྭགས་པོ་གྲྭ་ཚང་སྤྱི་སོ་
དང་འདུས་སྤྱི། དོལ་དུམ་བུ་ཆོས་འཁོར་འདུས་སྤྱི། དོལ་གསུང་རབ་གླིང་བླ་གཉེར། གྲྭ་
དམངས། གྲྭ་བྱམས་པ་གླིང་མཁན་པོ། བྱམས་གླིང་འདུས་སྤྱི། བྱམས་གླིང་རི་ཁྲོད། རྩེད་
ཐང་དགའ་ལྡན་བཀྲ་ཤིས་ཆོས་འཁོར་བླ་སྤྱི། རྩེད་ཐང་ལྔ་མཆོད་པ། འབྲས་བུ་གླིང་པ། བྱེ་
རྫིང་ཚོགས་པ། འཕྱོང་རྒྱས་རི་བོ་བདེ་ཆེན་པ། ཐོས་བསམ་དར་རྒྱས་གླིང་འདུས་སྤྱི། ཨེ་རི་སྒོ་
ཆོས་སྡེ། འོན་དགའ་ལྡན་ཆོས་སྡིངས་ནས་རྒྱལ་སྲས་སྤྲུལ་པའི་སྐུ། ཆོས་འཁོར་རྒྱལ་འདུས་སྤྱི།
མངའ་རིས་གྲྭ་ཚང་འདུས་སྤྱི། འོལ་ཁ་ཉི་མ་གླིང་པ། སླེ་རི་འདུས་སྤྱི། འོལ་ཁ་བསམ་གཏན་
གླིང་། འོལ་ཁ་རྫིང་ཕྱི་སྤྱི་སོ། བསམ་ཡས་རབ་བྱུང་གྲྭ་ཚང་འདུས་སྤྱི་སྟེ་དབུས་ལྷོ་ཁ་ཕྱོགས་ཀྱི་
653



དགོན་སྡེ་མང་པོ་བཅས་ནས་ཁྱོན་དངུལ་སྲང་ལྔ་སྟོང་བདུན་བརྒྱ་ཉི་ཤུ་རྩ་བདུན་སྐོར་ཐོབ་པའི་
དངོས་སྐྱེས་ཕུལ་བ་ཐམས་ཅད་དང་། ཁལ་ཁའི་ཡུལ་གྲུ་ནས་རྒྱལ་ཆེན་རྩེ་པ་མཁན་པོ་ནོ་མོན་
ཧན། རྡོ་རྗེ་རྒྱལ་པོ། དར་ཁན་ཆིང་དབང་། ཅང་ཉུན་རིན་ཆེན་རྡོ་རྗེ། ཨེར་ཏེ་ནི་ཛའི་སང་།
ཤི་དར་གཉེར་པ། ཨེར་ཏེ་ནི་ཇ་སག་གི་བུ་ཕུན་ཚོགས་རབ་བརྟན། དགེ་སློང་བིམ་ཐུ་ཨེམ་ཆེ།
བློ་བཟང་ཆོས་འཕེལ། མཉྩ་ཤྲཱི་ཨེར་ཏེ་ནི་ནོ་མོན་ཧན། པའི་ལི་ཚེ་མཆོག་རྣམ་རྒྱལ། བཀྲ་ཤིས་
སྤྱི་ལིག་ཐུ། ཨེར་ཁེ་ ཨམ་ཆི། ཁེ་སྦས་པའི་ལི་ཚེ་མགོན་སྐྱབས་ཀྱི་ ཨེལ་ཆི་ནམ་ཆི་ནང་སོ།
འཇིགས་བྲལ། ཚེ་དཔག་སྐྱབས་ཆེ་ཆེན་ཇ་སག །ཨེམ་ཆི་ངོ་གཡོག་ཚང་མ། ད་ལས་པའི་སེ།
དཔལ་འབྱོར་ཇ་སག་གི་ཨེལ་ཆི་ཇུ་རིག་ཐུ་ནང་སོ། མེ་རིང་ཇའི་སང་། ཚེ་དཔག་སྐྱབས་ཆེ་ཆེན་
ཨ་ཁས། གཡོན་རུ་བསམ་བློའི་ཕྱོགས་ནས། ཁོ་ཐོ་ཁོ་ཅང་ཅུན་སྦ་དུར་པའི་ལི། བནྡེ་སྦེ་ལིག་
ཐོན་དགེ་སློང་ཤེས་རབ་རིན་ཆེན། ཁོ་ཐོ་ཁོ་པའི་ལི་ཚེ་མགོན་སྐྱབས། ཚེ་མཆོག་པའི་ལིའི་སྲས་
ཚེ་མགོན་པའི་ལི། དགེ་སློང་བློ་བཟང་བཀྲ་ཤིས། ཕྱག་རྡོར་ཨེར་ཏེ་ནི་ཇའི་སང་། མཉྩ་ཤྲཱིའི་
བང་ཕྱིན་པ་བཅས་ནས་དངུལ་དང་གོས་དར་བཅས་ཁྱོན་བསྡོམས་སྲང་དྲུག་སྟོང་ལྔ་བརྒྱ་བཞི་
བཅུ་ཞེ་བདུན་ཐོབ་པ་དང་། ཁལ་ཁའི་ཡུལ་གྲུས་མཚོན་པའི་བྱང་ཕྱོགས་བསྟན་འགྲོའི་དཔལ་
མགོན་ཏཱ་ར་ནཱ་ཐ་རྗེ་བཙུན་དམ་པ། རྒྱལ་པོ་ཁག་གསུམ། དམག་དཔོན་ཆེན་པོ། གཞན་ཡང་
དབང་། པའི་ལི། པའི་སེ།་ གུང་། ཇ་སག་སོགས་ཁལ་ཁ་ཚོ་པ་བདུན་སྤྱི་ནས་དངུལ་སྲང་
ཆེན་ཁྲི་ཕྲག་གཅིག །གཞན་ཡང་བླ་དཔོན་མང་པོས་འབུལ་ནོད་བསམ་གྱིས་མི་ཁྱབ་པ། ཨོའི་
ལོད་གཡོན་རུའི་རྒྱལ་པོ་ཆེན་པོ་དགའ་ལྡན་ཚེ་རིང་། ལྷ་སར་གོང་མ་ཆེན་པོའི་སྐུ་ཚབ་ཏུ་སྡོད་
མི་ཨམ་བན་དགེ་འདུན་ཆོས་འཕེལ་ན་སོན་ཐུ། མཚོ་སྔོན་པོའི་ཡུལ་གྲུ་ནས་དབང་དཀོན་མཆོག་
བཀྲ་ཤིས། དྲུང་ཡིག་བློ་བཟང་བཀྲ་ཤིས། ཨ་རིག་བླ་མ། ཇུན་དབང་ཚེ་རིང་རབ་བརྟན།
དབང་གི་བླ་མ། དཔོན་མོ་རིན་ཆེན་ཆོས་རྒྱལ། ཨེམ་ཆི་ཡེ་ཤེས་བཟོད་པ། བསྟན་པ་བློ་ལྡན།
དཔལ་ལྡན་དགེ་སློང་། གཉེར་པ་སྐྱབས་གྲོལ། ཚེ་ཆེན་ཧོང་ཐའི་ཇི། དགེ་ཚུལ་མ་བློ་བཟང་
ཆོས་འཚོ། དཔོན་མོ་ཨེལ་སྒྲིག - །ཨེམ་ཆི་ཆོས་རྗེ། ཨེམ་ཆི་དགེ་སློང་རིན་ཆེན་བཟང་པོ། ཚེ་
བརྟན་སྤོ་ཤོག་ཐུའི་དཔོན་མོ་བསོད་ནམས་སྒྲོལ་མ། ཚྭ་འདམ་གྱི་ས་ཆ་ནས་ཆིང་དབོན་པོ།
མེར་རྒན་ཨེམ་ཆི། རྡ་ཡན་རྡོར་ནས་ཆོས་རྗེ་ཡེ་ཤེས་རྒྱལ་མཚན། སྐུ་འབུམ་བླ་སྤྱི། ཆབ་མདོའི་
ས་ཆ་སོགས་ནས་ཁྱོན་བསྡོམས་སྲང་ཆིག་ཁྲི་ལྔ་སྟོང་ཉིས་བརྒྱ་ཉི་ཤུ་སྐོར་གྱི་དངོས་སྐྱེས་ཕུལ་བ།
654



གངས་ལྗོངས་ཀྱི་སའི་ཐིག་ལེ་ནས་གྲུབ་པའི་རིགས་ཀྱི་ཕོ་བྲང་ཆེན་པོ་བ་དཔལ་ས་སྐྱ་པ། དགའ་
བཞི་གུང་། ཇ་སག་ཐའི་ཇི། ལྷ་ཀླུའི་དགའ་ཚལ་བ། མཆོད་དཔོན་མཁན་པོ། མགྲོན་གཉེར་
ཀུན་དགའ་ཆོས་ལྡན། མགྲོན་གཉེར་དཀོན་མཆོག །འགག་པ་ཡེ་ཤེས། ཞབས་དྲུང་ལྕམ་བདེ་
ལྡན་སྒྲོལ་མ། བཀའ་བློན་འབྲོང་རྩེ་བ་སྐུ་མཆེད། ལྕམ་པདྨ་ལྷ་འཛིན། རྗེ་བཙུན་མ། སྲས་མོ་
དགེ་ཚུལ་མ་བཅས་སྤྱི་སྒེར། བཀའ་བློན་མདོ་མཁར་བ། མགྲོན་བཀྲས་དོན། མགྲོན་སྨུ་ཁུ་བ།
དྲུང་བསྟན་དར། དྲུང་ཡིག་ཀ་སྨད། སོག་པོ་དྲུང་ཡིག་བློ་བཟང་ཆོས་འཕེལ། ཕྱག་མཛོད་
ཀུན་ཤར། གཙང་པད་ཚལ་བ་མ་བུ། དབུས་ཀྱི་མདའ་དཔོན་བློ་དར། གཙང་མདའ་དཔོན་
ལྕང་ཅན། རམ་པ་བ། མངའ་རིས་སྐོར་གསུམ་ནས། མདའ་པ་བཀའ་བློན། མང་ཡུལ་རྒྱལ་
པོ། བཙུན་མོ་བུ་ཁྲིད་དབང་མོ། རུ་ཐོག་རྒྱལ་པོ། བཀའ་བློན་ཚུལ་ཁྲིམས། གཞིས་ཀ་བསམ་
གྲུབ་རྩེ་པ་སྤྱི་སོ་དང་། དེའི་རྫོང་དཔོན་མ་སྒང་པ། དེའི་ཉེ་རིགས་མ་སྒང་མཉའ་ནང་ཤོ་པ།
དེ་གཉིས་ཀྱི་མཆིས་འབྲང་། རྫོང་དཔོན་སྦ་དུར་ནང་པ། ངོར་ཀླུ་སྡིངས་པ། སྐྱིད་སྤུག་པ་བུ་
མོ་གཉིས་དང་བཅས་པ། གཞིས་གཞོལ་བསྙེན་གནས་མ། སྣར་སྤེལ་སྐྱ་བ་དང་བཀྲ་ཤིས་གླིང་
པ། ཁ་རག་བཀྲ་ཤིས་མཐོང་སྨོན་པ། ལྟག་ལུང་སྨན་ཐང་པ་བུ་མོ་དང་བཅས་པ། བ་ར་བ།
པ་རྣམ་སྤེལ་བཞི་བ། དཀྱིལ་སྟོད་པ། ཕྱུག་གཞུང་ནོར་རྒྱས་པ། ཁྲོ་བརྒྱ་ཚོ་བའི་མཆིས་འབྲང་།
གུང་ནང་པ། ཤངས་དཀར་པོ་བ། འབྲོང་རྩེ་སྤེལ་གོང་པ། ་ སྲད་རབ་བརྟན་པ། ལྷོ་དགོན་
མགོ་སྤྱི་དམངས་བཅས། ཡང་སྟེངས་བསོད་ནམས་ཚེ་རིང་། རྒྱལ་རྩེ་ལྷོ་པ་བསོད་ནམས་མགོན་
པོ། སྐྱིད་མཁར་ལྕོག་སྤེ་བའི་མ་བསོད་ནམས་བུ་ཁྲིད། ཁྱུང་རྩེ་རམ་པ་བ། གཏེར་སྣ་བ། ཆུ་
བཏགས་འོག་པ། སྡིངས་ཆེན་པ། གསེར་སྡིངས་པ། རྒྱ་རྒན་པ། ཚ་རོང་རིན་ཆེན་གླིང་པ་
མཆིས་འབྲང་དང་བཅས་པ། ནག་ཚང་ཨ་ཇོ་དཔལ་བཟང་། ཤངས་ཐང་པ་དཔོན། ཤངས་
བཀྲ་ཤིས་རྩེ་པ། རོང་སྒོ་མོ་རག་པ། ཕག་རི་ཀག་རིགས་ཀྱི་མགོ་པ་སྤྱི། ཤངས་སྨོན་སྐྱིད་པ།
མདོ་བརྗོད་ས་ལུང་པ། ལྷ་སའི་བསྙེན་གནས་མ་སྤྱི། བཀྲ་ཤིས་བདེ་ལྡན་པ། གདོང་སྣ་བ། པ་
སྣམ་འོག་མ་རྟ་དགོན་པ། སྐྱིད་མཁར་བ་ར་བ། སྦ་ཞོལ་མི་སེར་སྤྱི། ཤངས་བཀྲས་གླིང་བའི་
ལྕམ། གེ་རེ་ལྷ་པ། དམག་ལམ་པ། སྡིངས་པ་ཇ་བཟངས་པ། ཟངས་རི་ཤར་པ། སྤོང་རོང་
རྗེ་དཔོན། མཚོ་སྒོ་སྒང་ཆེན་པ། སྟར་གདོང་པ། གཡག་སྡེ་ཡང་གྲོང་པ། ཡོན་བདག་ཁྲོ་རྣམ།
།རྟ་ནག་རང་བྱོན་པ། འབྲས་ལྗོངས་རྒྱལ་པོ་དང་། རྫོགས་ཆེན་སྤྲུལ་སྐུ་སོགས་སྡེ་རིགས་ཆེ་ཁ་
655



རྣམས་ནས་ཕྲ། དྲི་བཟང་གི་རིགས་དང་། བཟའ་བཅའི་རིགས། ནོར་དངོས་ཀྱི་རིགས་ཕུལ་
བ་ཁྱོན་བསྡོམས་སྲང་དྲུག་སྟོང་དགུ་བརྒྱ་བརྒྱད་ཅུ་ཐོབ་པ་ཕུལ་བ་སྟེ། གོང་གསལ་ཚང་མ་
བསྡོམས་སྲང་དྲུག་ཁྲི་བཞི་བརྒྱ་བརྒྱད་ཅུ་སྐོར་རི་བའི་ནོར་དངོས་རྣམས་ལས་མཆོད་པའི་ཡོ་བྱད་
དུ་འོས་པ་རྣམས་ཀྱིས་སྐུ་གདུང་རིན་པོ་ཆེའི་སྐུ་མདུན་དུ་སྣ་ལྔའི་སྟོང་མཆོད་དང་བརྒྱ་མཆོད་
སོགས་རྒྱ་ཆེར་སྤྲོས་ཤིང་། མཆོད་སྡོང་གི་སྐུ་རྒྱུ་དང་ཕྲ་རྒྱན་ལ་འོས་པ། གཟུངས་གཞུག་གི་
རིགས་གླེགས་བམ་དང་སྐུ་རྟེན་སོགས་ཕུལ་བ་ལྷག་མ་མ་ལུས་པར་མཆོད་སྡོང་ཆེན་པོར་སིམ་པར་
མཛད་ཅིང་། གདུང་འབུལ་གྱི་རིགས་རྣམས་ཟ་མ་ཏོག་གི་སྐུ་མདུན་དུ་ཕུལ། དགོངས་རྫོགས་
ཀྱི་རིགས་ཀྱི་བྱ་བ་བྱེད་དགོས་པ་ཐམས་ཅད་དགེ་འདུན་ལ་མང་ཇ་དང་འགྱེད་སོགས་ཇི་ལྟར་
རིགས་པ་དང་ལྷ་ཁང་ལ་སོགས་པའི་སྙན་དར་དུ་སྤྲོས་ཏེ། ལྷག་མ་མ་ལུས་པར་དགེ་བའི་ཚོགས་
སུ་སིམ་པར་མཛད། གཞན་ཡང་བླ་བྲང་རྒྱལ་མཚན་མཐོན་པོ་ཉིད་ཀྱི་སྐུ་ཆས་ནས་གོང་དུ་ཅུང་
ཟད་སྨོས་པ་དེས་མཚོན་པའི་དགོངས་རྫོགས་ཀྱིས་མཚོན་རྗེ་བླ་མ་མཆོག་དེའི་ཞབས་འདེགས་ཀྱི་
རིགས་རྒྱ་ཆེ་ཞིང་དཔངས་མཐོ་བ་ཆོས་གྲྭ་ཆེན་པོ་འདི་ཉིད་དང་། ཕྱོགས་མཐའི་དགོན་མ་ལག་
དང་བཅས་པ་རྣམས་སུ་འཕྲིན་ལས་ཀྱི་ཁ་ལོ་པ་བློ་བཟང་དགེ་འདུན་ནས་ཐུགས་ཁུར་ཤིན་ཏུ་ཆེ་
བས་བསྒྲུབ་ཅིང་། དེ་དག་ཐམས་ཅད་ཀྱང་རྗེ་བླ་མ་གང་དེ་ཉིད་ཀྱི་དགོངས་པ་ཡོངས་སུ་རྫོགས་
པའི་ཆེད་ཁོ་ནར་བསྔོ་བར་མཛད་དེ། མདོར་ན་སྐུ་གདུང་ཡིད་བཞིན་དབང་གི་རྒྱལ་པོར་མཆོད་
པ་ཕུལ་བའི་ཞལ་ཟས་ཀྱི་ལྷག་རོ་རྣམས་མུ་ལྟོ་བ་རྣམས་ལ་བྱིན་པས་ཟླ་བ་གསུམ་གྱི་བར་མུ་གེའི་
ཟས་ཅན་ཉིས་སྟོང་ཙམ་གྱི་ཁ་ཟས་ཅི་བདེར་འགྲོ་བར་གྱུར་ཏེ། དེ་དག་ཐམས་ཅད་ཀྱང་རྗེ་བླ་མ་
རྡོ་རྗེ་འཆང་ཆེན་པོ་དེ་ཉིད་ཀྱི་བྱེད་པ་པོ་ལ་ཡོད་པའི་འཕྲིན་ལས་ཀྱི་རྣམ་པར་འཕྲུལ་པ་རྨད་དུ་
བྱུང་བ་ཉིད་ཡིན་པ་ནི། ཀྱི་རྡོ་རྗེ་ལས། འཆད་པ་པོ་ང་ཚོས་ཀྱང་ང་། རང་གི་ཆོས་ལྡན་ཉན་པོ་
ང་། ཞེས་གསུངས་པ་ལྟར་ཏེ། ས་ཆུ་མེ་རླུང་ནམ་མཁའི་དཀྱིལ་འཁོར་ལ་སོགས་པ་ཇི་སྙེད་པ་དེ་
དག་ཐམས་ཅད་ཀྱང་རྫོགས་པའི་སངས་རྒྱས་ཀྱི་རྣམ་པར་འཕྲུལ་པ་དང་སྨོན་ལམ་གྱི་མཐུ་དང་
བྱིན་གྱིས་བརླབས་པ་འབའ་ཞིག་ཡིན་པའི་ཕྱིར་རོ། དེ་ལྟར་དད་ལྡན་གྱི་སྐྱེ་བོ་མང་པོས་མཆོད་
པར་མ་ཟད་མི་མ་ཡིན་པ་རྣམས་ཀྱིས་ཀྱང་རང་རང་གི་མཐུ་སྟོབས་དང་བསྟུན་པའི་མཆོད་སྤྲིན་
སྤྲོས་ཏེ་སྐབས་སུ་གང་བབས་པའི་ཞབས་འདེགས་ལེགས་པར་བསྒྲུབས་ཏེ། དེ་ཡང་སྦྲུལ་གྱི་ལོ་དེ་
ཁའི་ཟླ་བ་དགུ་པའི་ཚེས་གཉིས་གཟའ་ཕུར་བུ་དང་རྒྱུ་སྐར་གྱི་འཕྲོད་སྦྱོར་དགེ་བའི་ཉིན། སྐུ་
656



གདུང་རིན་པོ་ཆེ་བཞུགས་པའི་གནས་མཆོད་སྡོང་ཆེན་པོའི་བཟོ་བཀོད་རྣམས་རྡོ་རྗེ་འཆང་ཆེན་
པོ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་མཆོད་སྡོང་ཆེན་པོ་ཇི་ལྟ་བ་སོར་བཞག་ལ་
རྟེན་འབྲེལ་གྱི་ཁྱད་དཔངས་དང་རྒྱ་ཁྱོན་གྱི་ཚད་ཅུང་ཟད་འཕར་བའི་ཤོག་ཁྲ་ཕབ་པ་དང་དུས་
མཉམ་དུ་དགེ་འདུན་འདུ་བའི་ཚོགས་དུང་བཏང་བ་དུས་འགྲིག་བྱུང་བ་དང་། ལོ་འདིར་དུས་
ཚོད་དགུན་གྱི་ཆར་ཉེ་སྟབས་བཞུགས་ཡུལ་གྱི་རྩིག་བཟོ་རྣམས་མ་གྲུབ་ཀྱང་བརྩོན་པ་བསྐྱེད་པའི་
ཕྱིར་ཟླ་བ་དེ་ཁའི་ཚེས་བརྒྱད་ཀྱི་ཉིན་དུས་བཟང་པོ་དང་། རེས་གཟའ་ཟླ་བ། རྒྱུ་སྐར་སོག་པ་
བཅས་འཕྲོད་སྦྱོར་དགེ་བའི་དུས་སུ་ནེ་པ་ལའི་བཟོ་བོ་རྣམས་ཀྱི་དབུ་མཛད་དྷ་ན་ཤྲཱི། ཛིཔ་ཊི་
སོགས་ཀྱིས་དབུས་བཅུ་བཞི་དང་། ཟངས་བཟོ་དབུ་མཛད་བྲེ་སྲང་བཅས་དགུ། ཚགས་པ་
གཉིས་བཅས་ཀྱིས་གསེར་དངུལ་ཟངས་རྣམས་བརྡུང་བ་དང་། བཟོ་བོ་གཞན་རྣམས་ཀྱིས་རྡོ་
གསེག་《གསོག་》པ་སོགས་ཀྱི་དབུ་བཙུགས་པར་དེ་གོང་གནམ་འཚུབ་ངེས་ཡོད་ཀྱང་དེ་ཉིན་
ནམ་མཁའ་ཤིན་ཏུ་དྭངས་པ་རྒྱ་མཐིང་བཟང་པོའི་མདོག་ལྟར་གཡའ་དག་པ་ལ། ལས་མགོ་
ཚུགས་པ་དང་དུས་མཉམ་དུ་ཤར་རི་གླང་ཆེན་བཞེངས་པ་དང་འདྲ་བའི་རྩེ་མོ་ལས་ཅུང་ཟད་
འཕགས་པའི་སར་སྤྲིན་དཀར་པོ་ཤིན་ཏུ་དྭངས་པ་མཎྜལ་གྱི་སྟེང་དུ་ཚོམ་བུ་བཀོད་པ་འདྲ་བ་
ཡུད་ཙམ་བྱུང་བ་དང་མཆོད་སྡོང་ཆེན་པོའི་སྲོག་ཤིང་ཡང་རྭ་སྒྲེང་ཕྱོགས་སུ་སྒྲུབ་མི་བཏང་སྟེ་
འདི་ནས་ཕྱིན་པའི་མི་དང་། རྭ་སྒྲེང་པ་རྣམས་ནས་ཀྱང་དད་པ་ཆེན་པོ་དང་བཅས་ཏེ་འབྲོམ་
སྟོན་ཆེན་པོའི་ཡེ་ཤེས་ཀྱི་ཆ་ལས་གྲུབ་པའི་ཤུག་ཁྲོད་ཀུན་ཏུ་བཙལ་ཀྱང་ཚད་ལོངས་ཤིན་ཏུ་རྙེད་
དཀའ་བ་བྱུང་བར། བྱིས་པ་ལོ་བརྒྱད་ཙམ་ལོན་པ་ཞིག་རྫི་བོ་ལྟ་བུའི་ཚུལ་དུ་འོངས་ནས། ཤུག་
པ་མིང་ཅན་གསེར་ལྡན་གྱི་འགྲམ་ན་ཡོད་པ་དེས་འགྲིག་པ་ཡོད་ཟེར་བ་ལྟར་བལྟས་པས་ཤིན་ཏུ་
འགྲིག་པ་འདུག་ཅིང་། དེ་གཅོད་སྐབས་མེ་ཏོག་དཀར་པོའི་ཆར་པ་ཕྱོགས་དེ་ཉིད་དུ་ཁ་བ་
བབས་པ་ལྟར་དཀར་པོར་སོང་བ་བབས་པ་དང་ནམ་མཁར་འཇའ་འོད་ཀྱི་གུར་ཁྱིམ་འཁྲིགས་པ་
སོགས་བྱུང་སྟེ། འོག་ཏུ་འཆད་པ་རྣམས་ལས་ཀྱང་རིམ་གྱིས་ཤེས་སོ། །ཚེས་ཉི་ཤུའི་ཉིན་ལོ་སྔོན་
མ་རྗེ་དེ་ཉིད་ཞལ་བཞུགས་པའི་དུས་སུ་དབང་ཕྱོགས་ཀྱི་རྒྱལ་ཁབ་ཆེན་པོར་གོང་མ་ཆེན་པོར་
འཆར་ཅན་གྱི་འཚམས་ཞུའི་ཐོག །ཁྲི་གསར་ཕེབས་ཀྱི་ལེགས་སྐྱེས་འབུལ་བར་མངགས་གནང་
གི་མི་སྣ་སྐུ་གཉེར་ཆེན་མོ་གསེར་གྱི་ལུང་བཟང་པོ་དང་། གནང་སྐྱེས་བཅས་ཏེ་འབྱོར་པ་རྣམས་
སྐུ་གདུང་རིན་པོ་ཆེའི་སྐུ་མདུན་དུ་ཕུལ་ཞིང་། དེ་ཉིན་བོད་ཀྱི་སྲིད་སྐྱོང་ཆེན་པོ་པའི་ལི་ཕོ་ལྷ་བ་
657



བསོད་ནམས་སྟོབས་རྒྱས་ནས་རྗེ་བླ་མ་མཆོག་དེ་ཉིད་ལ་དད་པ་ཆེན་པོས་ཉེ་བར་བསླངས་ཏེ་
མཆོད་སྡོང་རྟེན་དང་བརྟེན་པར་བཅས་པའི་ཞབས་འདེགས་བསྒྲུབ་པའི་ཕྱིར་ཡམ་བུ། ཡེ་རང་།
ཁུ་ཁུར་ཏེ་ནི་པ་ལའི་ཡུལ་གྲུ་གསུམ་གྱི་ས་ནས་འོངས་པའི་བལ་པོ་བརྡུངས། ཕྲ། འཕུལ་སོགས་
ཀྱི་བཟོའི་བྱེ་བྲག་ལ་མཁས་པ་ཙཎྜ་ཤིང་། ཙ་ག་ལས། ལན་བྲིས་སོགས་མཁས་བསྡུས་སུམ་ཅུ་
ཐམ་པ། བྲིས་པ་དབུ་མཛད། མགོ་པ་གཉིས། ཟངས་བརྡུངས་པ། ཤིང་བཟོ་བ་གཉིས།
ལྕགས་བཟོ་པ་བཅས་འབྱོར་པར་འཛུགས་སྟོན་དང་། འཛུགས་དར་སོགས་རྒྱ་ཆེན་པོ་མཛད་
ཉིན་ཡང་ནམ་མཁའ་གཡའ་དག་པར་གྱུར། ཟླ་བ་བཅུ་པའི་ཚེས་བཅོ་ལྔ་གཟའ་སྐར་འཕྲོད་སྦྱོར་
དགེ་བ་དང་བསྟུན་ཤིང་བཟོ་དབུ་མཛད་དོལ་པ་གནས་གསར་པ། དབུ་ཆུང་ཚེ་རིང་བརྟན་པ།
ཟེག་མ་ནང་སོ། འདི་ཁའི་ཤིང་བཟོ་བ་དབུ་མཛད་ཕུར་རྒྱལ་སོགས་བརྒྱད་དང་བཅས་པས་
དངུལ་གདུང་རིན་པོ་ཆེའི་ནང་ཤིང་བསྒྲིགས་པར་འཛུགས་སྟོན་དང་འཛུགས་དར་སོགས་
གཟབས་《གཟབ་》པར་མཛད་ཅིང་། ཚེས་ཉེར་ལྔའི་ཉིན་གཟིམ་ཆུང་ལ་ས་དཀར་གསོལ་
སྐབས་ཀྱང་ནམ་མཁར་འཇའ་སྤྲིན་སོགས་རྒྱ་ཆེར་བྱུང་། ས་རྟའི་ལོ་ཚེས་པའི་ཚེས་བཅོ་ལྔ་
གཟའ་སྐར་སྦྱོར་བ་ལེགས་པའི་ཉིན་མཆོད་སྡོང་ཆེན་པོའི་བཞུགས་ ཁང་གསར་བཞེངས་ཀྱི་
འགྲམ་འདིང་མཛད་ཅིང་། དེ་ཉིན་རྭ་སྒྲེང་ནས་སྲོག་ཤིང་ཡང་འབྱོར་བ་ནེ་སེར་ཇོ་བོ་ཆེན་པོ་
ཉིད་ཀྱིས་རྗེ་ཉིད་ཀྱི་བཀའ་བྲན་བཞིན་དུ་ནོད་པའི་རྟགས་ཁྱད་པར་ཅན་ཡིན། དེ་ནས་རིམ་
གྱིས་རྟེན་དང་བརྟེན་པར་བཅས་པ་བསྒྲུབ་པའི་སྐབས་འུལ་མིར་ཕྱོགས་དང་ཕྱོགས་བྲལ་ནས་
བསྡུས་པའི་ཆབ་འབངས་ཀྱི་སྐྱེ་བོ་རྣམས་དང་། དད་པ་ཆེན་པོས་ཉེ་བར་བསླངས་ནས་ཆེད་
གཉེར་དུ་འོངས་པ་སོགས་ཐམས་ཅད་དང་། མདོར་ན་གཞིས་གཞོལ་གྱི་བྱིས་པ་མནོ་མི་ཤེས་
ཚུན་ཆོད་ནས་ཀྱང་རྡོ་ཤིང་སྐྱེལ་བ་སོགས་གུས་པ་ཆེན་པོ་མཐའ་ཀླས་པ་བྱས། དགེ་འདུན་གྱི་སྡེ་
ཆེན་པོ་ནས་ཀྱང་ཀློག་པ་ཐོས་བསམ་གྱི་འཁོར་ལོ་དང་སྤོང་བ་བསམ་གཏན་གྱི་འཁོར་ལོ་གཉིས་
ལས་ཅུང་ཟད་ཀྱང་གཡོ་བ་མེད་བཞིན་དུ་རྗེ་བླ་མ་རྡོ་རྗེ་འཆང་ཆེན་པོ་ཉིད་ཀྱི་ཐུགས་རྗེ་བླ་ན་
མེད་པའི་བཀའ་དྲིན་ལེགས་པར་དྲན་ཅིང་། བསོད་ནམས་གསོག་པའི་ཞིང་བླ་ན་མེད་པར་
དགོངས་ཏེ་རྡོ་ཤིང་གི་ཞལ་འདེབས་སོགས་འབུལ་བ། རྩིག་བཟོ་བ་ལ་སོགས་པའི་རོགས་ལམ་
མཛད་པ་སོགས་བྱ་བ་ལས་ཀྱི་འཁོར་ལོ་ལའང་ཤིན་ཏུ་འགྲུས་པར་མཛད། ཟླ་བ་ལྔ་པའི་ཚེས་
ལྔའི་ཉིན་མཆོད་ཁང་ཆེན་མོའི་ཀ་བ་རྣམས་སློང་བའི་ཀ་རིང་དང་པོ་བསླངས་པ་དང་དུས་
658



མཚུངས་སུ་མང་ཇ་ཚ་རྟིང་མའི་ཚོགས་དུང་བཏང་བ་དུས་འགྲིག་ཅིང་། ཚེས་བཅོ་ལྔའི་ཉིན་
ཐོག་དངོས་གཞི་ཕུབ་སྐབས་སྔ་དྲོ་ནམ་མཁར་འཇའ་སྤྲིན་ངོ་མཚར་ཅན་མང་པོ་དང་འབྲེལ་བའི་
ཁ་ཆར་རྒྱ་ཆེར་བབས། ཟླ་བ་བདུན་པའི་ཚེས་ལྔའི་ཉིན་དུས་མཆོད་ཆེན་མོ་བསུས་པའི་ཆོས་གྲྭ་
ཆེན་པོ་འདི་ཁར་མང་ཇ་དང་འབྲས་འཇམ་བཅས་ཉིན་གང་མ། ་ཚ་གྲ་དགེ་འདུན་རེར་རྩམ་
གཤོར་ཁལ་རེ། མར་མཁར་ཉག་ལྔ་རེ། ཤ་ལུག་ཁོག་གི་ཉི་ཤུ་གྲས་རེ། བཞེས་སྤྲོ་ལག་སྡོགས་
དང་སྐྱ་སྡུམ་སོ་སོ་ནས་གཉིས་རེ། གླང་ཁ་རེ་རྣམས་དང་། བསྔོ་རྟེན་རྣམ་གཞག་རྒྱས་པ། ཕྱག་
འགྱེད་གྲྭ་པ་རེར་དངུལ་བལ་ཊམ་གཉིས་རེ་བཅས་སྒྲུབས། ཟླ་བ་དེ་ཁའི་ཚེས་བཅོ་ལྔ་གཟའ་
སྐར་སྦྱོར་པ་ལེགས་པ་དང་བསྟུན་མཆོད་ཁང་དངོས་གཞིར་བྲིས་པ་དབུ་ཆེན་དར་རྒྱས་རྒྱལ་
མཚན། སྨན་ཐང་པ། སྤེལ་རྐྱང་རྗེ་དྲུང་བློ་བཟང་རྣམ་རྒྱལ་གསུམ་གཙོ་བོར་གྱུར་པའི་ལྷ་རིས་
པ་དགུ་བཅུ་གོ་བཞིས་ལྡེབ་《ལྡེབས་》རིས་གསོལ་བའི་དབུ་ཚུགས་པར་ཐོག་མར་སྨན་ཐང་པས་
བསྐལ་བཟང་སངས་རྒྱས་སྟོང་སྐུའི་གཙོ་བོ་འདྲེན་པ་མཉམ་མེད་ཤཱཀྱའི་རྒྱལ་པོའི་སྣང་བརྙན་གྱི་
སྐྱ་རིས་འཛུགས་པ་དང་མཉམ་དུ་ཆར་ཟིམ་བུ་བབས་པས་རྟེན་འབྲེལ་ཕུལ་དུ་ཕྱིན། ཟླ་བ་དགུ་
པའི་ཚེས་བརྒྱད་གཟའ་སྐར་ཕུན་སུམ་ཚོགས་པའི་ཉིན་མཆོད་རྟེན་རིན་པོ་ཆེའི་ནང་ཤིང་སྒྲིག་པ་
དང༌། སྔགས་ཆེན་ཞལ་སྔ་ནས། མཆོད་དཔོན་འབྲི་ལུང་པ། ཕྱག་ཕྱག་པ་ཚོགས་གསོག་པ་བློ་
བཟང་ཡར་འཕེལ། སྐུ་གཉེར་ཆེན་མོ། ཞུས་དག་པ་དཀའ་ཆེན་མཁས་བཙུན་དང་མགོན་པོ་
བཅས་ནས་གཟུངས་གཞུག་འབུལ་བ་སོགས་རིམ་གྱིས་མཛད། །ལོ་འདིའི་ནང་དུ་ཟླ་བ་དང་
པོའི་ཚེས་བཅོ་ལྔའི་ཉིན་འདུས་པ་རྒྱ་མཚོར་མང་ཇ་འབྲས་ཚ་བཅས་དྲུག་གི་ཐོག་འདུས་པ་རྒྱ་
མཚོས་རྗེ་བླ་མ་དེ་ཉིད་རྗེས་སུ་དྲན་པའི་རྟེན་རྗེ་བླ་མ་གང་དེ་ཉིད་ཀྱི་སྣང་བརྙན། བཟང་གོས་
ལྷན་ཐབས་ལས་གྲུབ་པའི་རྒྱལ་བ་ཤཱཀྱའི་རྒྱལ་པོ། མཉམ་མེད་ཙོང་ཁ་པ་ཆེན་པོ། བཀའ་སྡོད་
དམ་ཅན་བསྲུང་མ་གསུམ་གྱིས་བསྐོར་བའི་ལྷ་མགྲོན་ཅན་ཁ་ཐི་རྙིང་མའི་གོང་གཤམ་ལག །
འཇའ་ཁོ་ཐི་དམར་སེར། ཧོར་དར་གྱི་ཞལ་ཁེབས། དངུལ་ཏོག་ཚ་གསེར་ཅན་སྦྱོར་འཇགས་
དང་། སྐུ་འགྱེད་དགེ་འདུན་ཉིས་སྟོང་དགུ་བརྒྱ་དྲུག་ཅུ་རེ་བདུན་ལ་དངུལ་ཞོ་ལྔ་རེ། ལས་ཚན་
པ་སོ་སོར་རྣམ་གཞག་གཟབས་《གཟབ་》རྒྱས་བཅས་གནང་། དབེན་དགོན་རྩེ་གཞོལ་དུ་མང་
ཇ་གསུམ་རེ། གཡང་ཆོས་སྡེ། ལྷ་ལྔ་བྲག་རྣམས་ལ་མང་ཇ་ལྔ་རེ་བཏང་ཐོག་མང་ཇ་རེ་ལ་སྨོན་
ལམ་རྣམ་གསུམ་དང་དེ་ཕྱིན་ལ་སྒྲོལ་མ་མཛད་པར་བསྔོ་རྟེན་རྣམ་གཞག་སོགས་རྒྱས་པ། མཆོད་
659



ཁང་ཆེན་མོར་སྟོང་མཆོད་སྣ་ལྔ་ཤིན་ཏུ་རྒྱས་པ། ལྷ་སའི་སྨོན་ལམ་ཆེན་མོ་དང་བསྟུན་མཆོད་
འབུལ་སྨོན་ལམ་བཅས་མཛད་པར་མང་ཇ་བདུན་གྱི་རྒྱུར་སྤུ་ཇ་སྦག་བརྒྱ་དང་བཅུ་གཉིས་མར་
ཁལ་བརྒྱད་བརྒྱ་དང་བཞི་བཅུ། ཚྭ་བྲེ་ཚད་ཀྱི་ཁལ་བདུན། བུལ་ཁལ་གཉིས་བྲེ་དགུ། འོ་རིན་
ཇ་འཁོར་དྲུག་བདུན། རྒྱལ་དབང་ཐམས་ཅད་མཁྱེན་གཟིགས་ཆེན་པོར་གསུང་བསྔོ་རྟེན་
མཛོད་བཏགས། གོས་ཆེན་གྱི་རྟེན་ཁེབས། མཛོད་གོས་ཡུག །བྱང་སྨན་བར་རྙིང་ཡུག་གསུམ།
རྒྱ་ཟམ་ཡུག་གཉིས། དཀར་རས་ཡུག །དགའ་ལྡན་ཁྲི་རིན་པོ་ཆེ་གྲུབ་པའི་དབང་ཕྱུག་ནོ་མོན་
ཧན་རིན་པོ་ཆེར་བསོད་བཏགས། རྟེན་ཁེབས། གོས་ཁ་བདུན་འབྲེལ། སྨན་ཡུག །རྒྱ་བལ་
ལྷོའི་ཡུལ་གྱི་རས་ཡུག་རེ། རྣམ་གཞག་ཆེ་ཁ་བཅུ་དགུ་ལ་ཁ་བཏགས། གོས་ཁ་གསུམ་འབྲེལ།
སྨན་ཁ་ལྔ་འབྲེལ་རེ། འབྲིང་གྲ་བཅུ་གཅིག་ལ་བསོད་བཏགས། གོས་ཁ་དོ་འབྲེལ། སྨན་ཁ་
གསུམ་འབྲེལ། དེ་འོག་དྲུག་ལ་ཁ་བཏགས། གོས་སྨན་ཁ་རེ། ཆུང་གྲ་དྲུག་ལ་ཁ་བཏགས།
སྨན་ཁ་དོ་འབྲེལ་རེ། སྙན་དར་དང་དུང་དར། གྲྭ་པ་ཆིག་ཁྲི་བཞི་སྟོང་བཞི་བརྒྱ་བཞི་བཅུ་ཞེ་
བདུན་ལ་འགྱེད་དངུལ་ཞོ་ལྔ་རེ། མང་ཇ་རེར་ཇ་གང་དོ་དམ་པར་ཁ་བཏགས། ཇ་བར་ཁག་རེ།
ཇ་གང་གཏོང་སྒོ་བར་ཇ་བར་ཁག་རེ། གྲྭ་ཚང་སྡེ་པ་དང་དགེ་སྐོས་པ་སོ་སོར་ཁ་བཏགས་རེ་
རྣམས་དང་། ཇོ་བོ་ཤཱཀྱ་མུ་ནེའི་སྐུ་མདུན་དུ་སྣ་ལྔའི་སྟོང་མཆོད་རྒྱས་པ་ཚར་གསུམ། ཇོ་བོ་མི་
བསྐྱོད་རྡོ་རྗེ་དང་། དགེ་ལྡན་གསེར་གདུང་རིན་པོ་ཆེར་སྟོང་མཆོད་སྣ་ལྔ་ཚར་རེ་ཕུལ་བར་
མཆོད་པ་བཞེང་《བཞེངས་》འབུལ་བ་སོགས་ཀྱི་དགོས་ཆ་ཚང་མ་སྔར་བཞིན་དང་། མཆོད་
ཁང་ཆེན་མོ་གསར་བཞེངས་ཀྱི་ཨར་ཕོ་《པོ་》བ་མི་དགུ་བརྒྱ་དང་ལྔ་བཅུ་ང་གསུམ་དང་། ངན་
སློང་ལྔ་བརྒྱ་དང་དོན་དགུ་ལ་མི་རེར་ཊམ་ཕྱེད་རེ་བསྟར། ཟླ་བ་གཉིས་པ་ནས་བཟུངས་ཏེ་བཅུ་
གཉིས་པའི་བར་དུ་ཆོས་གྲྭ་ཆེན་པོ་འདི་ཉིད་དང་། དབེན་ས་ཆོས་ཀྱི་ཕོ་བྲང་དགོན་མ་ལག་དང་
བཅས་པ། གཙང་རོང་གི་དགོན་ཁག་མང་པོ་བཅས་ལ་མང་ཛ། ་ བསྔོ་རྟེན། རྣམ་གཞག་དང་
ཡོན་ཁྱོན་སྲང་ཆིག་ཁྲི་ལྔ་བརྒྱ་བདུན་བཅུ་དོན་ལྔ་ཐོབ་པ་གནང་ཞིང་། ཚེས་ལྔ་ནམ་བྱུང་རེས་ཀྱི་
དགོན་འདི་དང་། མ་ལག་བཅས་ལ་མཆོད་འབུལ་སོགས་རྒྱས་པ་དང་། ཟླ་བ་བདུན་པའི་དུས་
ཆེན་ཉིན་སྐུ་གདུང་ཆེན་མོར་སྣ་ལྔའི་སྟོང་མཆོད་རྒྱས་པའི་དགོས་ཆ་དང་མཆོད་པ་བཞེང་
《བཞེངས་》འབུལ་བ་སོགས་སྔར་བཞིན་དང་། སྟོང་མཆོད་སྣ་ལྔ་ཚར་གཅིག་གི་ཡོ་བྱད་དང་
མཆོད་བཞེངས་པའི་ཞབས་ཏོག་སོགས་ནན་ཏན། འདུས་པ་རྒྱ་མཚོར་བསྙེན་བཀུར་གོང་དུ་
660



སྨོས་པ་བཞིན་དང་། གསང་སྔགས་རྒྱུད་པ་གྲྭ་ཚང་དུ་དཔལ་གསང་བ་འདུས་པ་མི་བསྐྱོད་རྡོ་
རྗེའི་དཀྱིལ་འཁོར་ཆེན་པོ་ཞལ་ཕྱེ་ནས་བསྒྲུབ་པའི་མཆོད་པ་རྒྱ་ཆེར་མཛད་པར་ཉེར་སྤྱོད་གཏོར་
མ། ཇ་ཐུག་དྲུག །ཚ་གུང་ལ་གྲྭ་པ་རེར་རྩམ་ཚོགས་བྲེ་རེ། གསོལ་ཚིག་ལ་རྒྱུར་ལུག་ཁོག་གི་
བཅོ་བརྒྱད་ཆ་རེ་བཅས་ཕུལ་དུ་ཕྱིན་པ་བསྟར། ཟླ་བ་དགུ་པའི་ལྷ་བབས་དུས་ཆེན་ཉིན་གང་གི་
རྫི་ཕྱོགས་ཀྱི་རེག་པ་ཕོག་པ་ཙམ་གྱིས་ཀྱང་མཚམས་མེད་པ་དང་། ཉེ་བའི་མཚམས་མེད་པ་དང་།
སོ་སོ་ཐར་བའི་ཕམ་པ་བཞི་ལ་སོགས་པའི་ལྟུང་བར་གྱུར་པ་ཇི་སྙེད་ཅིག་ལ་སོགས་པ་བྱུང་བ་
ཐམས་ཅད་ཀྱང་ལྷག་མ་མེད་པར་བྱང་བར་འགྱུར་བའི་སྐུ་གདུང་རིན་པོ་ཆེ་སྤྱན་འདྲེན་ཞུས་ཏེ།
དེ་ཉིན་སྟོང་མཆོད་སྣ་ལྔ་ཚར་གཅིག་ཕུལ་བའི་ཞལ་ཟས་ཆེ་བར་ཞིབ་བྲེ་ཚད་ཀྱི་ཁལ་ལྔ་བཅུ་ང་
གསུམ། དེ་ལས་ཅུང་ཆུང་བ་གཉིས་ལ་ཁལ་བཅོ་ལྔ་རེ། ཞལ་ཟས་བྱིངས་ལ་ཁལ་བདུན་ཅུ་དོན་
གཉིས། ཆེ་བ་གསུམ་ལ་བྱུགས་མར་ཁལ་ལྔ་ཉག་བཅུ་དགུ། རྒྱུན་མར་ཁལ་ལྔ། མར་ཚོན་སྣ་ལྔ་
སོ་སོ་ནས་ཟངས་མགོ་རེ། གསེར་ཤོག་བརྒྱ་བམ་བཞི། མར་མེའི་རྒྱུ་མཆོད་མར་ཁལ་ལྔ་བཅུ།
མེ་ཏོག་ནས་ ཁལ་ ཉི་ ཤུ། སྤོས་ རེང་སྟོང་ དང་ བཅོ་ ལྔ། གུར་ཀུམ། མཆོད་ པ་ བཞེང་
《བཞེངས་》འབུལ་བ་སོགས་ལ་ཞབས་ཏོག་བཟང་པོ། འདི་ཉིན་ནས་བཟུངས་ཏེ་དགེ་འདུན་
བཞིས་དཔལ་གསང་བ་འདུས་པའི་སྒོ་ནས་སྒྲུབ་མཆོད་དང་། གྲྭ་པ་གཅིག་གིས་རྒྱལ་བའི་བཀའ་
འགྱུར་རིན་པོ་ཆེ་གསུང་སྒྲོག་སོགས་རྒྱུན་བཟང་པོ་བཙུགས། དེ་ཡང་རྗེ་བླ་མ་རྡོ་རྗེ་འཆང་ཆེན་
པོ་དེ་ཉིད་ནི་སྐུ་དྲུང་དུ་བསྙེན་པ་རྣམས་ཀྱིས་ཐོས་པའི་ངང་ཚུལ་དུ་དཔལ་རྡོ་རྗེ་འཇིགས་བྱེད་
ཆེན་པོའི་རྣལ་འབྱོར་ལ་གཙོ་བོར་མཛད་ཅིང་། ཐུགས་དམ་ཉམས་བཞེས་ཀྱི་གཙོ་བོ་མཐར་ཐུག་
པ་ནི་བཅོམ་ལྡན་འདས་དཔལ་འཁོར་ལོ་སྡོམ་པ་ལ་མཛད་ཀྱང་། དེ་སྐབས་ལྷ་གང་གི་ངོ་བོར་
བཞུགས་ན་ལེགས་ཞེས་སྐུ་གདུང་རིན་པོ་ཆེའི་སྐུ་མདུན་དུ་བརྟག་པ་ཞུས་པར་བཅོམ་ལྡན་འདས་
དཔལ་གསང་བ་འདུས་པའི་ངོ་བོར་བཞུགས་སུ་གསོལ་བ་ལེགས་པར་བབས་པ་ལྟར་དེ་ལུགས་ཀྱི་
བསྐྱེད་ཆོག་སོགས་ཀྱི་ལྷག་གནས་རྒྱས་པར་མཛད། རབ་གནས་ཀྱི་ཉིན་གཉིས་ལ་དཀར་སྤྲོ། ཚ་
གུང་གཟབས་《གཟབ་》རྒྱུས། གསོལ་ཇ་བཞེས་ཐུག་བདུན། འདུས་ཚོགས་ཆེན་པོར་མང་ཇ་
གསུམ། འབྲས་འཇམ་བཟང་པོ། མདོ་སྔགས་ཀྱི་དགེ་འདུན་ཞལ་གྲངས་ཉིས་སྟོང་ལྔ་བརྒྱ་ཉེར་
དྲུག་ལོངས་པར་འགྱེད་དངུལ་སྲང་རེ། འདུ་ཁང་ཆེན་མོའི་བཞུགས་ཁྲི་རིན་པོ་ཆེར་མཛོད་
བཏགས། རྣམ་གཞག་ཆེ་ཁ་དྲུག་ལ་བསོད་བཏགས། བཟང་གོས་ཁྲ་བསྒྲིགས་ཀྱི་རྟེན་ཁེབས།
661



བཟང་གོས་ཡུག་རེས་གཙོས་པའི་དགུ་ཚན་རེ། བར་གྲ་གསུམ་ལ་བསོད་བཏགས། བཟང་གོས་
ཁ་དོ་འབྲེལ། སྨན་ཁ་ལྔ་འབྲེལ་རེ། ཆུང་གྲྭ་བརྒྱད་ལ་བཀྲས་བཏགས། གོས་ཁ། སྨན་ཁ་དོ་
འབྲེལ། དུང་དར། ་ཁ་བཏགས། སྔགས་གྲྭ་པ། མགོན་ཁང་བ། མཆོད་འབུལ་བ། ་ གསུང་
སྒྲོག་པ། གཟུངས་གཞུག་འབུལ་མི་ཞུས་དག་པ་གཉིས། སྐུ་གཉེར་ཆེན་མོ་སོགས་སུམ་བརྒྱ་ལ་
ཉེ་བར་ཁ་བཏགས་ཆེ་བ། གོས་ཁ་རེ།. སྔགས་ཆེན་ཞལ་སྔ་ནས་ལ་དགུ་ཚན་གཉིས་ཀྱི་དང་པོར་
རྡོ་རྗེ་སེང་ལམ་མའི་བླ་བྲེ། རྒྱབ་བཏགས། ལིང་། བྱང་དར། སྨན་རྙིང་། རྒྱ་བལ་གྱི་ཟམ་སོ།
ལྷོ་རས་ཡུག །གཉིས་པར་བསོད་བཏགས། གོས་ཡུག་གིས་གཙོས་པའི་དགུ་ཚན་བཅས་དང་།
ས་ལུག་གནམ་ལོའི་དགེ་མཚན་བཞད་པའི་དགའ་སྟོན་དང་། སྤྱི་སྒྱུར་གྱི་ལེགས་སྤྲོ། ཆོ་འཕྲུལ་
ཆེན་མོའི་དུས་ཀྱི་མཆོད་པ་སོགས་སྔར་བཞིན་དང་། འདི་སྐབས་དངུལ་གདུང་ཆེན་མོའི་ཞལ་
མཇལ་དོན་དུ་གཉེར་བའི་སྐྱེ་བོ་སྟོང་ཕྲག་མང་པོ་འདུས་པར་མཆོད་སྡོང་ཆེན་པོ་མིག་ལམ་ལ་
མངོན་དུ་གྱུར་པ་ཙམ་གྱིས་བླ་མ་ལ་དཀོན་བའི་འདུ་ཤེས། བཀའ་དྲིན་ཆེ་བའི་འདུ་ཤེས། མི་
རྟག་པའི་འདུ་ཤེས་སོགས་རྒྱ་ཆེར་སྤེལ་བའི་བཀའ་དྲིན་སྩལ། ཟླ་བ་གཉིས་པའི་ཚེས་བདུན་གྱི་
ཉིན་མདའ་ཡབ་ལ་ཚ་གསེར་གཏོང་བའི་དབུ་ཚུགས་ཤིང་། ཉེར་གཅིག་གི་ཉིན་མདའ་ཡབ་ཀྱི་
ཤིང་ཆ་སྒྲིག་པའི་བྱ་བ་བརྩམ། སྟོན་པ་མངོན་པ་རྫོགས་པར་སངས་རྒྱས་པའི་དུས་ཆེན་གྱི་ཉིན་
མདའ་ཡབ་ཀྱི་གསེར་ཟངས་རྣམས་གཡོགས། ཟླ་བ་བདུན་པའི་ཚེས་བཅུ་སྐོར་ནས་རྒྱ་ཕུབ་ཀྱི་
ཤིང་ཆ་སྒྲོན་པའི་བྱ་བ་ལ་ཞུགས་ཏེ་ཉེར་བཞི་ནས་གསེར་ཟངས་འགེབས་པའི་དབུ་ཚུགས་པར།
གཉྫིར་སྒྲོན་པ་དང་དུས་མཉམ་དུ་མང་ཇ་དགོང་ཇའི་ཚོགས་དུང་བཏང་བ་དུས་འགྲིག །དེ་ལྟར་
ཟླ་བ་བརྒྱད་པའི་དཀར་ཕྱོགས་ཀྱི་བཟང་པོ་དང་པོའི་ཉིན་ལེགས་པར་གྲུབ་པའི་གཉྫི་རའི་ནང་
གཞུག་ཏུ་དེ་བཞིན་གཤེགས་པའི་འཕེལ་གདུང་ལྔ། རྗེ་དེ་ཉིད་ཀྱི་དབུ་ལོ་བུབས། སྐུ་ཆོས་རྣམ་
གསུམ། ཕྱག་ཚ། སྣང་བརྙན། གཟུངས་སྔགས། དྲི་བཟང་སོགས་ཀྱིས་ཕྱུར་བུར་གང་བ།
སྐུའི་མདུན་ངོས་ཀྱི་གཡས་གཡོན་གྱི་ཟུར་གཉིས་སུ་གསེར་ཟངས་ཀྱི་རྒྱལ་མཚན་རེའི་ནང་གཞུག་
ཏུ་བཅོམ་ལྡན་འདས་མ་འཕགས་མ་གདུགས་དཀར་མོ་ཅན་གྱི་སྣང་བརྙན་རེ་དང་། གདུགས་
དཀར་གྱི་འཁོར་ལོ་གཞུང་དང་མཐུན་བར་བསྒྲུབ་པ། སྐུ་རྒྱབ་ཀྱི་ངོས་སུ་གཡས་གཡོན་གྱི་གྲྭར་
མ་གཅིག་འདོད་པ་ཁམས་ཀྱི་དབང་མོ་དང་གནོད་སྦྱིན་དྲེགས་པ་ལྕམ་དྲལ་གྱི་ཐུགས་ཁང་ཕྱི་ནང་
གསང་གསུམ་གྱི་རྟེན་དང་བཅས་པ་མགོན་ཁང་པ་རྣམས་ཀྱིས་རྣམ་པར་དག་པའི་ཆོ་གས་བསྒྲུབ་
662



པ། མཆོད་རྟེན་གྱི་སྐུ་མདུན་དུ་གསེར་ཟངས་ལས་གྲུབ་པའི་མཆོད་རྫས་བཀྲ་ཤིས་རྟགས་བརྒྱད་
སོགས་ཀྱིས་སྤ་བ་སྟེ་མདོར་ན་བཞུགས་ཁང་གི་ཞལ་བ་ཚུན་ཆོད་ཕྲན་ཚེགས་མ་གཏོགས་ཕལ་ཆེར་
དཔྱིས་ཕྱིན་པར་ལོ་འདིའི་ཟླ་བ་དགུ་པའི་ཚེས་ལྔའི་སྐུ་མཆོད་ཀྱི་ཉིན་ཡན་ཆོད་ལ་ཚགས་སུ་ཚུད་
པར་ལེགས་པར་གྲུབ་སྟེ། བཀའ་དྲིན་མཚུངས་པའི་ཟླ་ཐམས་ཅད་དང་བྲལ་བ་རྗེ་བླ་མ་རྡོ་རྗེ་
འཆང་ཆེན་པོ་དེ་ཉིད་ཀྱི་ཐུགས་རྗེའི་འཇུག་པ་ཁོ་ནའི་རྣམ་པར་རོལ་པ་འབའ་ཞིག་གོ། དེ་དུས་
རྗེ་བླ་མ་ཞིང་ཁམས་གཞན་དུ་གཤེགས་པའི་ཚུལ་བསྟན་པ་ལ་བརྟེན་ནས། ནག་པོའི་ཕྱོགས་
རྣམས་སྟོབས་རྒྱས་པའམ། ཡང་ན་དེ་གོང་ཙམ་དྲག་ཞན་མང་པོ་ཞིག་རང་འདོད་གཙོ་བོར་སྤྱོད་
པའི་བྱ་བྱེད་ལ་ཞུགས་པའི་བྱེད་སྤྱོད་སྣ་ཚོགས་པ་ཞིག་ཡོད་པ་ལ་མཁའ་འགྲོ་ཆོས་སྐྱོང་རྣམས་
ཀྱིས་ལེགས་ཉེས་འབྱེད་པའི་བཀའི་ཆད་པ་བབས་པའམ། མདོ་ལས། སྔོན་གྱི་ལས་བདག་གིར་
བྱ་བ་ལས་མ་འདས་པར་གསུངས་པ་ཅི་ལྟར་ཀྱང་། ལོ་སྔོན་མ་ས་རྟ་ལོའི་ནང་རྔ་ཡན་རྡོ་རའི་
ཆོས་རྗེ་ཟླ་བ་ལས་བག་བྱུང་སྐྱོན་གྱིས་ཆོས་སྡེ་ཆེན་པོའི་ནང་འདིར་འབྲུམ་ནད་ཐོར་བུ་བྱུང་བ་ལ་
དོ་དམ་མཛད་པས་རེ་ཞིག་ཆད་ཀྱང་། ལོ་འདི་ནང་སླར་མཆེད་འཕེལ་གྱིས་དགེ་འདུན་རྣམས་
དང་། གཞིས་གཞོལ་སོགས་གྲོང་པའི་སྐྱེ་བོ་ཐམས་ཅད་ལ་རྡོ་རྗེ་ཆེར་རྣོན་གྱི་རིམས་མི་བཟད་པ་
ཤིན་ཏུ་དྲག་པོས་གྱག་གོད་རབ་ཏུ་མང་པོར་གྱུར་པས། བོད་ཀྱི་རྒྱལ་སྲིད་སྐྱོང་བའི་མི་དབང་
པའི་ལི་ཕོ་ལྷ་བ་བསོད་ནམས་སྟོབས་རྒྱས་ནས་དགེ་འདུན་རྣམས་ལ་ཞབས་འདེགས་བསྒྲུབ་པའི་
ཕྱིར་ནད་དེ་རིགས་ཀྱི་གསོ་དཔྱད་ལ་མྱོང་བ་ཆེ་བའི་སྨན་པ་གཉིས་མངགས་ཤིང་། རྒྱལ་མཚན་
མཐོན་པོ་ནས་ཀྱང་སྨན་དང་ནད་གསོས་ཀྱི་ཡོ་བྱད་དང་། བསྲུང་བའི་རྫས་སྤགས་དང་གཏོར་
བཟློག་ལ་སོགས་པའི་རིམ་གྲོ་ཕུལ་དུ་ཕྱིན་པའི་བསྙེན་བསྐུར་མཛད་ཀྱང་། ནད་ཀྱི་སྟོབས་རྒྱས་
པས་དགེ་འདུན་རྣམས་ཀྱང་ཉུང་ཞིང་སྲབ་པར་གྱུར་ཅིང་། ཟླ་བ་དགུ་པའི་ཚེས་ཉེར་གསུམ་
ནས་ཕྱག་མཛོད་ལྷུན་གྲུབ་གླིང་པ་རྗེ་དྲུང་བློ་བཟང་དགེ་འདུན་ཡང་ནད་དེས་བསྙུན་པར་སྨན་
དཔྱད་སོགས་ཀྱིས་བཟློག་པ་ཕྱི་ནང་གི་རྐྱེན་འགའ་ཞིག་གིས་ཐན་སྤྲིན་གྱི་ཆར་པ་བཞིན་དུ་གྱུར་
ཏེ། ཉེར་བརྒྱད་ཀྱི་ཉིན་དུས་ཀྱི་ཆོས་ཉིད་དུ་གྱུར་པར་མགྲོན་གཉེར་ས་ཁུད་པ་ཡེ་ཤེས་བསྟན་
འཛིན་སོགས་རྗེ་དེ་ཉིད་ཀྱི་ཞབས་འབྲིང་བ་བགྲེས་གྲྭ་རྣམས་ནས་ཁུར་བླངས་ཀྱི་རྒྱལ་དབང་
ཐམས་ཅད་མཁྱེན་གཟིགས་ཆེན་པོར་ཐུགས་དམ་སྐྱབས་ཞུའི་སྙན་སྒྲོན་དང་མི་དབང་ལ་ཇི་ལྟར་
གྱུར་པའི་གནས་ཚུལ་ཞུ་བ་རྣམས་བསྒྲུབ་ཅིང་། འདི་སྐབས་འབྲུམ་སྡེམས་དམ་པས་དགོངས་
663



རྫོགས་རྒྱ་ཆེར་སྒྲུབ་མ་ཐུབ་ཀྱང་ཆོས་སྡེ་ཆེན་པོ་འདི་ཉིད་ཀྱི་རྟེན་གསུམ་རྣམས་ལ་མཆོད་འབུལ་
དང་དགེ་འདུན་ལ་བསྙེན་བཀུར། མི་དབང་ལ་སྔ་ཕྱི་བྱས་པའི་འཕྲུལ་བསྒྱུར་གྱིས་དགོངས་
རྫོགས་ཡང་དག་བསྟར། དེ་དུས་རྗེ་བླ་མ་མཆོག་ཞལ་མ་བཞུགས་པས་ཆོམ་པོ་དང་བཅས་པའི་
འབྲོག་དགོན་པ་སྟག་དང་སྦྲུལ་གྱིས་གང་བའི་ཁྲོད་དུ་དམུས་ལོང་ལོང་ཁྲིད་ཀྱིས་བོར་བ་ལྟར་གྱུར་
པར་མ་ཟད། དེ་ལྟ་བུའི་རིམས་ནད་ཀྱི་འཚེ་བ་དྲག་པོས་ཀྱང་གཙེས་པ་དང་། འགན་བཞེས་མི་
ཕྱག་མཛོད་ཀྱང་དེ་ལྟར་གྱུར་པ་བཅས་ཞབས་འབྲིང་པ་སོགས་སྐྱེ་བོ་ཀུན་ཅི་བྱ་གཏོལ་དང་བྲལ་
བར་གྱུར་ཀྱང་། འགན་ལེན་པ་རྣམས་དང་དགེ་འདུན་སོ་སོ་བཅས་ནས་རྗེ་བླ་མ་དེ་ཉིད་ལ་
གདུང་ཤུགས་དྲག་པོས་གསོལ་བ་འདེབས་པ་ལྷུར་བྱས་ཤིང་། པཎ་ཆེན་བསྟན་པའི་བདག་པོ་
ཉིད་དཔལ་ལྡན་ཤམ་བྷ་ལའི་ཡུལ་གྱི་སར་རིགས་ལྡན་གྱི་རྒྱལ་པོ་འཇམ་དཔལ་གྲགས་པར་སྐུའི་སྐྱེ་
བ་བཞེས་པའི་དུས་ནས་བཟུངས་ཏེ་བྲན་བཞིན་དུ་བཀའ་ཉན་ཏེ་ཕྱག་ཕྱིར་འབྲངས་པའི་རྒྱལ་པོ་
ཆེན་པོ་མདུང་དམར་ཅན། བོད་ཡུལ་གྱི་ལྗོངས་འདིར་བླང་དོར་གྱི་དོན་སྟོན་པའི་ཕྱིར་ཚངས་པ་
དུང་གི་ཐོར་ཚུགས་ཅན་གྱི་རྣམ་པར་མིའི་ཁོག་ལམ་གྱི་འགྲོ་བའི་དོན་སྤྱོད་པ་ལ་མོ་ཆོས་སྐྱོང་ཆེན་
པོར་བློ་གཏད་ལིང་བསྒྱུར་གྱིས་ལུང་བསྟན་ཞུས་པ་སོ་སོར་སྤང་བླང་ཡང་དག་པར་སྒྲུབས་ཤིང་།
ལྷག་པར་དུ་རེ་ཞིག་ཕྱག་མཛོད་ཀྱི་གོས་འབྱེད་པའི་སྤྲོས་པ་དོར་ནས། མགྲོན་ས་རང་གིས་
འགན་ལེན་གྱི་མཐིལ་དང་བློ་གྲོས་ཆེ་རིགས་ཀྱི་ལས་ཚན་པ་རྒན་རིགས་དང་གྲོས་བསྡུར་གྱི་བྱ་
བྱེད་བྱས་ན་ཐུས་ཚུལ་ཕེབས་པ་ལྟར། རྗེ་བླ་མ་ཕྱོགས་ཐམས་ཅད་ལས་རྣམ་པར་རྒྱལ་བའི་
པཎྜིཏ་ཆེན་པོ་རྡོ་རྗེ་འཆང་བློ་བཟང་ཡེ་ཤེས་དཔལ་བཟང་པོ་དེ་ཉིད་ཀྱི་ཞབས་འབྲིང་པ་མགྲོན་
ས་ཡེ་ཤེས་བསྟན་འཛིན་གྱིས་གང་སྤྱིའི་འགན་ལེན་དང་འཚོ་བྱེད་ཆེན་མོ་དགེ་འདུན་དོན་གྲུབ་
སོགས་ནས་རོགས་རམ་བྱས་ཏེ། མཆོད་སྡོང་ཆེན་པོའི་ཞབས་འདེགས་ཀྱི་མཇུག་ཞིབ་ཆ་དགོས་
རིགས་དང་དགོངས་རྫོགས་སོགས་རྣམ་དཀར་གྱི་རིགས། དགེ་འདུན་རྣམས་ཀྱི་ཞབས་འདེགས་
སོགས་ལེགས་པར་བྱས་པར་གོང་དུ་བཤད་པ་ལྟར་བླ་མའི་ཐུགས་རྗེའི་འཇུག་པ་དུས་ལས་མི་ཡོལ་
བས་བྱ་བྱེད་ཐམས་ཅད་ཡ་ཡོ་ཆེན་པོའི་སྐྱོན་གྱིས་གོས་པར་མ་གྱུར་ཅིང་། རྗེ་བླ་མ་མཆོག་ཉིད་
ཀྱི་ཞལ་གྱི་དཀྱིལ་འཁོར་་འཚོ་ཞིང་གཞེས་པའི་དུས་ན་ཐུགས་རྗེའི་གྲིབ་བསིལ་རབ་ཏུ་སྣུམ་པ་ལ་
རྟེན་བཅས་ཏེ་བདེ་བར་འཁོད་པའི་ཚེ། བཀའ་དྲིན་ཆེན་པོ་རྗེས་སུ་དྲན་ཏེ་གསོལ་བ་འདེབས་
པ་ལྷུར་མི་བྱེད་པར། འདི་ནི་ངེད་རང་གི་རང་སྟོབས་ལས་བྱུང་བའོ་སྙམ་པའི་འགྱིང་བག་ཅན་
664



རྣམས་ཀྱང་དོར། རྗེ་བླ་མ་མཆོག་གི་བཀའ་དྲིན་དྲན་ནས་དད་གདུང་རང་དབང་དང་བྲལ་བར་
སྐྱེས་ཏེ་མིག་ནས་མཆི་མ་འཁྲུག་ཅིང་སྨྲེ་སྔགས་ཀྱི་གསོལ་བ་འདེབས་པ་ལ་བརྩོན་པ་དང་། ཐོག་
མ་ཉིད་ནས་བཀའ་དྲིན་ཆེན་པོ་རྗེས་སུ་དྲན་པའི་བློ་གྲོས་ཅན་རྣམས་ཀྱང་སྐྱེས་བུ་དམ་པས་
ཡོངས་སུ་བཏང་བ་དང་མ་བཏང་བའི་ཁྱད་པར་ནི་འདི་ལྟ་བུའོ་ཞེས་ཤེས་པར་གྱུར་ཏེ་ཐུགས་རྗེ་
ལྷག་པར་དྲན་པར་གྱུར། དེར་འབྲུམ་ནད་ཀྱི་རིགས་དར་རྒྱས་སུ་གྱུར་པས་འདུས་ཚོགས་ཉུང་
ངུར་གྱུར་ཀྱང་། གང་ལ་གང་བབས་ཀྱི་བསྙེན་བཀུར་སྒྲུབས། །
ལྕགས་ཕོ་སྤྲེའུའི་གནམ་ལོ་གསར་ཚེས་ཀྱི་རྟེན་འབྱུང་སོགས་སྔར་རྒྱུན་ལྟར་དང་། སྤྱི་
སྐྱུར་དང་སྨོན་ལམ་སོགས་ཀྱང་མཐར་ཕྱིན། འོན་ཀྱང་འབྲུམ་ནད་ཧ་ཅང་མཆེད་ཚབས་ཆེ་བས་
དགེ་འདུན་འདུས་ཚོགས་རབ་ཏུ་ཆུང་བར་གྱུར་མོད། དེ་ལྟ་ནའང་ཐུགས་རྗེའི་འཇུག་པ་དུས་
ལས་ཡོལ་བ་མེད་སྟབས་སྐུའི་རིམ་གྲོ་སོགས་ལ་གསེང་ཤོར་ཅུང་ཟད་ཀྱང་མ་བྱུང་ཞིང་། སྔགས་
པ་ཞལ་སྔ་ནས་ཡེ་ཤེས་བཟང་པོ་འབྲུམ་ནད་ཀྱིས་གཤེགས་པར་བརྟེན་ཟླ་བ་གཉིས་པའི་ཚེས་བཅུ་
དྲུག་གཟའ་སྐར་སྦྱོར་བ་མཆོག་ཏུ་ལེགས་པའི་ཉིན་གྲུབ་པའི་དབང་ཕྱུག་བློ་བཟང་བཟོད་པ་བསྐོ་
བཞག་གི་བྱ་བ་སྒྲུབས། ལོ་འདིར་ཡང་འདི་ཁའི་དགེ་འདུན་རྣམས་དང་། ལྷ་ས་སྨོན་ལམ་དང་
བསྟུན་དགེ་འདུན་ཆིག་ཁྲི་ཉིས་སྟོང་དགུ་བཅུ་སྐོར་ལ་ཕྱག་འགྱེད་དངུལ་བལ་ཊམ་རེ། བསྔོ་རྟེན་
རྣམ་གཞག །ཟླ་བ་བདུན་པའི་དུས་ཆེན་དང་བསྟུན་སྐུ་གདུང་རིན་པོ་ཆེར་མཆོད་པ་སྣ་ལྔ་སྟོང་
ཚར་རྒྱས་པ་ཚར་གཅིག་གི་དགོས་ཆ་དང་མཆོད་འབུལ་སོགས་སྔར་ལྟར་དང་། ཚོགས་ཆེན་དུ་
མང་ཇ། འབྲས་ཚ། ཚ་གྲྭ་རྒྱབ་བཅས། འགྱེད་དངུལ་ཞོ་གསུམ་རེ། བསྔོ་རྟེན་རྣམ་གཞག་
བཅས་མཆོད་པ་རྒྱ་ཆེན་པོ་དང་། གཙང་རོང་ཁུལ་གྱི་དགོན་སྡེ་བྱིངས་ལ་འབྲུམ་དོགས་ཀྱི་
བསྡམ་ར་ཆེ་སྟབས་མང་སྐོལ་གཏོང་མ་ཐུབ་ཀྱང་། དགོན་ཁག་བརྒྱད་ཅུ་གྱ་གཉིས་ལ་མང་ཇ་
གསུམ་རེའི་ཐོག་ཞལ་འདོན་སྨོན་ལམ་རྣམ་གསུམ་མཛད་པར་འགྱེད་གྲྭ་པ་རེར་དངུལ་ཞོ་རེ།
བསྔོ་རྟེན་རྣམ་གཞག་བཅས་དང་། རི་ཁྲོད་ཀྱི་སྡེ་ཉེར་ལྔ་ལ་ཟླ་སྐོར་ཉིན་ལྟར་མང་ཇ་གསུམ་རེ་
དང་འགྱེད་དངུལ་ཞོ་གསུམ་རེ། བསྔོ་རྟེན་བཅས་དང་། ཟླ་བ་བརྒྱད་པ་རྙིང་མའི་ཚེས་བརྒྱད་
གཟའ་སྐར་འཕྲོད་སྦྱོར་ཤིས་པའི་ཉིན་མཆོད་སྡོང་རིན་པོ་ཆེའི་དབུ་ཐོག་གི་ཁྱམས་ཆེན་མོར།
གོས་བུམ་གདན་མ། གོས་ཐེར་སི་སོགས་ཀྱི་ཐོག་ཡོལ་རྫིབས་ཁེབས། སངས་རྒྱས་རབས་བདུན།
བདེ་ལྡན་ཞིང་གི་བཀོད་པ་བསྡུས་པ་རྣམས་ཀྱི་གོས་སྐུ། རས་བྲིས་ཀྱི་བླ་མ་ཡི་དམ་སངས་རྒྱས་
665



བྱང་སེམས་སོགས་ཀྱི་སྐུ་དང་གསེར་ཟངས་ལས་གྲུབ་པ་འགའ། འཕན་མཆོད་རྫས་སོགས་དང་།
ཉིན་མཚན་ཁོར་ཡུག་ཏུ་སྣང་གསལ་དང་བཅས་པ། རྒྱ་ཕུབ་ནང་དུ་པཎ་ཆེན་ཕྱོགས་ཐམས་ཅད་
ལས་རྣམ་པར་རྒྱལ་བའི་སྐུ་སྐྱེ་བཅུ་གཉིས་པས་མཚོན་བླ་མ་སངས་རྒྱས་བྱང་སེམས་ཉན་རང་།
ཆོས་བསྲུང་སོགས་ཀྱི་བྲིས་ཐང་མང་རབ་བཞུགས་པའི་སར་གནམ་རྒྱུན་ཁ་ཐི་མཆིན་ལྗང་གིས་
རྫིབས་ཁེབས། སྐུ་གཉེར་ཆེན་མོ་དགེ་སློང་ཀུན་བཟང་གིས་ཕུལ་བའི་དཔལ་རྡོ་རྗེ་འཇིགས་བྱེད་
ཆེན་པོའི་བློས་བསླང་གི་དཀྱིལ་འཁོར། དེའི་སྐུ་མདུན་དུ་མཆོད་རྫས་འཕན་ཕྱེ་ཕུར་སོགས་ཀྱིས་
རྣམ་པར་མཛེས་ཤིང་། མར་མེ་ཉིན་མཚན་ཁོར་ཡུག་གི་སྡོང་རྐང་རེ་ཡོད་པ་བཅས་བཞུགས་སུ་
གསོལ་ཏེ། དེ་དག་ལ་གསང་སྔགས་རྒྱུད་པ་གྲྭ་ཚང་པ་སུམ་ཅུ་ཐམ་པའི་རྡོ་རྗེ་སློབ་དཔོན་གྲུབ་
པའི་དབང་ཕྱུག་བློ་བཟང་བཟོད་པས་མཛད་ནས། བཅོམ་ལྡན་འདས་དཔལ་རྡོ་རྗེ་འཇིགས་
བྱེད་ཆེན་པོའི་སྒོ་ནས་རབ་ཏུ་གནས་པའི་སྟ་གོན་དངོས་གཞི་དང་བཅས་མཛད་པར་མཆོད་
གཏོར་དང་། དཀར་སྤྲོ་སྟོན་མོ་གཟབས་《གཟབ་》རྒྱུས། ཇ་ཐུག་བརྒྱད་རེ། སྐུ་ཡོན་གྲྭ་པ་
རེར་ཁ་བཏགས། གོས་ཁ། དངུལ་བལ་ཊམ་གསུམ་རེ། རྗེ་གྲུབ་པའི་དབང་ཕྱུག་ཆེན་པོར་ཁ་
བཏགས། དངུལ་སྲང་ཕྱེད་གསུམ། གོས་ཡུག་བཅས་ཀྱི་དགུ་ཚན་རྣམས་ཀྱི་བསྙེན་བཀུར་ཡང་
དག་སྒྲུབས། ཆུ་ཁྱི་ལོ་ཟླ་བ་གསུམ་པའི་ཚེས་བརྒྱད་རྒྱལ་ཕུར་གྱི་འགྲུབ་སྦྱོར་འཛོམ་པའི་ཉིན་
བཀའ་འགྱུར་རིན་པོ་ཆེ་གསར་བཞེངས་ལ་སྔགས་གྲྭ་པ་རྣམས་ནས་དཔལ་གསང་བ་འདུས་པའི་
སྒོ་ནས་རབ་ཏུ་གནས་པའི་སྟ་གོན་དང་སང་ཉིན་དངོས་གཞི་བཅས་ལེགས་པར་མཛད་པར་
དཀྱིལ་འཁོར་གྱི་འཁོར་ལོར་མཆོད་གཏོར་རྒྱས་པ། དཀར་སྤྲོ་དང་ཚ་གུང་གཟབས་《གཟབ་》
རྒྱས། ཇ་ཐུག་བརྒྱད་རེ་དང་ཡོན་འཕར་མ། ཚོགས་ཆེན་དུ་སྦུ་ངའི་མང་ཇ་བཟང་པོ་སྦྱོར་སྤྲེལ་
གྱི་ཐོག་རབ་ཡོན་གྲྭ་པ་ཉིས་སྟོང་བཞི་བརྒྱ་སུམ་ཅུ་སོ་གཉིས་ལ་རེར་དངུལ་སྲང་རེ་དང་བསྔོ་རྟེན་
རྣམ་གཞག་བཟང་པོ་བཅས་ཀྱིས་ཚིམ་པར་མཛད། མཆོད་སྡོང་ཆེན་པོ་བཞེངས་སྐབས་མགོ་པ་
དང་བཟོ་རིགས་ལག་གཡོག་སོགས་དངོས་སྐྱེས་ཀྱིས་མགུ་བ་ཇི་ལྟར་མཛད་པ་ཡང་། ས་རྟ་ལོ་ཟླ་
བ་བདུན་པའི་ཚེས་བཅོ་ལྔ་ལ་མཆོད་ཁང་ཕལ་ཆེར་གྲུབ་པའི་དུས་རྒྱ་ཕུབ་ཀྱི་ཤིང་ཆ་སྒྲིག་མི་ཉི་ཤུ་
རྩ་དགུ་མ་གཏོགས་བྱིངས་རྣམས་ཕྱིར་སློག་མཛད་པ་དང་བསྟུན་དབུ་ཆུང་གྲ་ས་བར་བསོད་
བཏགས་ཀྱི་དཔའ་དར། ཞྭ་མོ། ཕྲུག་དཀར་གྱི་ཕྱུ་པ། ལས་ཞག་ཟླ་བ་དྲུག་དང་ཞག་བཅུ་བཞི་
སོང་བར་བླ་ཉིན་རེར་བྲེ་ཚད་ཀྱི་ཁལ་གསུམ་རེའི་རྩིས་ལ་འབྲུ་རྐྱང་ཁལ་བརྒྱ་དང་ལྔ་བཅུ་དང་།
666



དེ་ཕྱིན་ལ་གོས་ཁ་ཐོ་དམར་པོའི་ལྡིང་སློག་སྲམ་རྒྱན་མ། གོས་དར་རྒྱ་ཟམ་སོགས་རས་ཆ།།
ཕོགས་དོད་ནས་རྐྱང་ཁལ་ཉི་ཤུ་རྩ་ལྔ་བྲེ་བཅོ་བརྒྱད་ཕུལ་དོ། བྱིངས་མི་ཉི་ཤུ་ཐམ་པས་ཟླ་བ་
དྲུག་རེ་དང་ཞག་མང་ཉུང་སྣ་ཚོགས་སོང་བར་སོ་སོར་དཔའ་དར། སྒྲུབ་གླ་ཉིན་རེར་བྲེ་ཚད་ཀྱི་
ཁལ་གཉིས་རེ་རྩིས་ལ་ཁ་བཏགས། བཟང་གོས། བྱང་སྨན། རས་ཆ། གོན་པ། འབྲུ་རྐྱང་
སོགས་དང་། སློབ་གསར་བ་གཅིག་ལ་ཉིན་གླ་བྲེ་བཅུ་རེའི་རྩིས་ལ་འབྲུ་དང་དར་ཟས་ཀྱི་གནང་
ཆ་གྱ་ནོམ་པ་དང་། བརྐོས་པ་དགའ་ལྡན་རབ་རྒྱས་པ་དགེ་སློང་ཡེ་ཤེས་གྲགས་པ། ཕུན་གླིང་པ་
རྟ་མགྲིན་བཅས་མི་ལྔས་ཟླ་བ་བརྒྱད་དང་ཞག་མང་ཉུང་སྣ་ཚོགས་སོང་བར་ཉིན་གླ་བྲེ་ཚད་ཀྱི་
ཁལ་ཕྱེད་གསུམ་རེའི་རྩིས་ལ་ཁ་བཏགས། གོན་པ་སྣ་ཚོགས། - བཟང་གོས། དར་རས་སོགས་
ཀྱིས་ཡིད་ཚིམ་ངེས་པ་དང་། འཇིམ་བཟོ་བ་རིག་འཛིན་གྱིས་ཞལ་རས་ལྷ་ཁང་དང་ཚོམས་ཆེན་
སོགས་ཀྱི་གཞུ་མཐོངས་ཀྱི་རྒྱུན་འཇིམ་བཟོ་བྱས་པར་ཟླ་བ་ལྔ་དང་ཞག་ཉེར་བདུན་སོང་བར་
དཔའ་དར་བཟང་པོ་དང་ཉིན་གླ་ཁལ་གསུམ་རེ་རྩིས་ལ་གོན་པ། བཟང་གོས། འབྲུ། དར་
རས། ཕོགས་དོད་འབྲུ་ཤིན་ཏུ་བཟང་བ། གཞན་མ་གཉིས་ཀྱི་ཟླ་བ་ལྔ་དང་ཞག་བཞི་སོང་བར་
ཉིན་གླ་ཁལ་རེ་བྲེ་བཅོ་ལྔ་རེའི་རྩིས་ཀྱི་གོན་པ།. གོས་དར། རས་ཆ། འབྲུ་སོགས་དང་། རྡོ་
བཟོ་བ་དབུ་མཛད་ཨེ་པ་ཆོས་འཕེལ་ལ་ཁ་བཏགས་ཆེ་ལེགས་ཀྱི་དཔའ་དར། ཝ་དམར་གྱི་ཞྭ་མོ།
མཛོད་གོས་འབྲུག་ཚང་གི་ལ་པ་ཤ། དབུས་པ་དབུ་ཆུང་བསྟན་འཛིན་བསམ་ཚེ་མཁས་མགྱོགས་
དང་དངོས་གཙང་བྱུང་བར་བརྟེན་བདག་རྐྱེན་དུ་བསོད་བཏགས་ཀྱི་དཔའ་དར། གོས་སེར་གྱི་
ཁར་སྤམ། གོས་རྒྱན་བཞིའི་སློག་པ། ་མཛོད་གོས་འབྲུག་ཚང་གི་ལ་པ་ཤ །ལས་རྒྱུན་ཟླ་བ་ལྔ་
དང་ཞག་ལྔ་རེ་སོང་བར་ཉིན་གླ་སོ་སོར་ཁལ་གསུམ་རེའི་རྩིས་ལ་དངུལ། སོག་བོད་ཀྱི་གོན་
རིགས། གོས་དར། རས་ཆ་བཅས་དང་། གཙང་པ་དབུ་ཆུང་རེང་《རང་》མཚོ་བ་དང་ཚེ་
རིང་། ཉུག་པ་བཀྲ་ཤིས་བཅས་ལ་བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། རྒྱ་
ཟམ་གྱི་ལ་པ་ཤ། ཉིན་གླ་ཁལ་གཉིས་བྲེ་བཅོ་ལྔ་རེ་དང་། དབུས་པ་ཕུར་རྒྱལ་ཅན་གསུམ་ལ་
ཉིན་གླ་ཁལ་གཉིས་རེ། དེ་ཕྱིན་ཚང་མར་བསོད་བཏགས་ཀྱི་དཔའ་དར་རེ། གཙང་བསམ་གྲུབ་
ལྷ་རྩེ་བ་ལྷ་མོ་བཀྲ་ཤིས། ཉུག་པ་བསོད་ནམས་བཀྲ་ཤིས། གདོང་དཀར་བ་བཀྲ་ཤིས་སོགས་མི་
དྲུག་ནས་ལས་རྗེས་དངོས་གཙང་བྱུང་བར་ཉིན་གླ་ཁལ་གཉིས་རེ། བྱིངས་གཙང་པ་དང་སྙེ་མོ་
་ བ་སོགས་མི་བཅོ་ལྔ་ལ་ཉིན་གླ་ཁལ་རེ་བྲེ་བཅོ་ལྔ་རེའི་རྩིས་ལ་དངུལ་དང་འབྲུ་སོ་སོའི་འདོད་སྦྱར་
་
667



ཐོག་བོད་སོག་གི་གོན་པ་སྣ་ཚོགས། གོས་དར། -རིས་ཆ་སྣེ་མང་། སློབ་གསར་བ་ལ་ཉིན་གླ་
ཁལ་རེའི་རྩིས་ཀྱིས་བློ་ལྷག་པར་མགུ་བ་དང་། མགོ་ཚུགས་པ་ནས་མཇུག་གྲོལ་བར་གསུམ་གྱི་
སྟོན་མོ་རྒྱབ་བཅས་ཀྱིས་མཚོན་གལ་ཆེའི་ལས་ཚུགས་སྐབས་ཚོན་གྲངས་སོགས་དངོས་སྐྱེས་
གནང་བ་རྣམས་ཕྱོགས་གཅིག་ཏུ་བསྡོམས་ན་དབུ་ཆེན་ཆོས་འཕེལ་ལ་ཁ་བཏོགས་ཆེ་ལེགས་ཀྱི་
དཔའ་དར་མང་བ། ཕྱུ་པ་རྒྱ་ཐིག ཞྭ་མོ། གོས་རྒྱབ་བཏགས། རྒྱུན་བཞི། གསེར་གྱི་ཕྱེ་མ་
ལེབ་གཟུགས་ཀྱི་རི་མོ་ཅན་བཅས་ཀྱིས་གཙོས་པའི་དགུ་ཚན་གསུམ། གོས་ཁ་ལྔ་འབྲེལ་གྱིས་
གཙོས་པའི་ལྔ་ཚན། དབུ་ཆུང་རྣམས་ལ་བསོད་བཏགས་ཀྱི་དཔའ་དར་མང་བ། མཛོད་གོས་
རྒྱན་བཞི་སོགས་ཀྱི་དགུ་ཚན་གསུམ། བྱིངས་ལ་དཔའ་དར། རྟ་བཟང་པོ་དང་མཛོད་དགོས་
བཅད་ལྡན་ཡུག་སོགས་ཀྱིས་གཙོས་པའི་དགུ་ཚན་བཅུ་བདུན། གོས་ཁ་བཅུ་གཉིས་ཀྱིས་གཙོས་
པའི་དགུ་ཚན། དབུ་ཆེ་ཆུང་དང་བྱིངས་བཅས་སྤྱིར་བཟང་གོས་ཡུག་གིས་གཙོས་པའི་དགུ་ཚན་
དྲུག །སློབ་གསར་པ་རྣམས་ལའང་ཚན་གྲངས་བཟང་བ་ཁ་ཤས་དང་། ཟླ་བ་བརྒྱད་པའི་ཚེས་
བདུན་ལ་ཞལ་མཁན་དབུ་ཆེན་ཨེ་པ་རྒྱ་མོན་ལ་ཁ་བཏགས་ཆེ་ལེགས་ཀྱི་དཔའ་དར། ཝ་དམར་
གྱི་ཞྭ་མོ། མཛོད་གོས་ཀྱི་ལ་པ་ཐ། ལས་རྒྱུན་ཟླ་བ་དྲུག་དང་ཞོག་བཅུ་དྲུག་སོང་བར་ཉིན་གླ་
ཁལ་གཉིས་བྲེ་བཅོ་ལྔ་རེ། དབུ་ཆུང་ཞི་བ་དང་ལྔ་ལྡན་ལ་བསོད་བཏགས་ཀྱི་དཔའ་དར། ཝ་ཞྭ། །
མཛོད་གོས་ཀྱི་ལ་པ་ཤ། ཉིན་གླ་ཁལ་ཕྱེད་གསུམ་རེ། བྱིངས་གྲས་རྒྱ་མོན་ཚེ་རིང་ལྔ་འཛོམ་ལ་
བསོད་བཏགས་ཀྱི་དཔའ་དར། གོས་སེར་གྱི་ཁར་སྤམ། རྒྱུ་ཟམ་གྱི་ལ་པ་ཤ། ཉིན་གླ་ཁལ་
གཉིས་རེ། གནམ་གང་ལ་བསོད་བཏགས་ཀྱི་དཔའ་དར། ཟླ་ཞག་ཉིན་གླ་གོང་འདྲ་ལ་དངུལ།
གོས་དར། གོན་པ་སྣེ་མང་། རས་ཆ་སྣ་ཚོགས། འཛུགས་གྲོལ་སོགས་ལ་དབུ་ཆེན་ལ་རྣམ་ཕྲུག་
གི་ཕྱུ་པ། མཛོད་གོས་ཡུག་གིས་གཙོས་པའི་དགུ་ཚན་གཉིས། དབུ་ཆུང་རྣམས་ལ་བཟང་གོས་
ཡུག་གིས་གཙོས་པའི་དགུ་ཚན། བྱིངས་ལོ་མཛོད་གོས་ཡུག་གིས་གཙོས་པའི་དགུ་ཚན། མཐིལ་
ཞལ་སྐབས་དབུ་ཆེ་ཆུང་དང་བྱིངས་བཅས་ལ་སྤྱིར་མཛོད་གོས། ཡུག་གིས་གཙོས་པའི་དགུ་ཚན།
འདི་ཁའི་གྲྭ་པ་དྲུང་རམ་པ་ཡེ་ཤེས་འཕྲིན་ལས་དང་བློ་བཟང་རྒྱལ་མཚན་ལ་བསོད་བཏགས་ཀྱི་
དཔའ་དར་རེ། ལས་རྒྱུན་ཟླ་བ་དྲུག་སོང་བར་ཉིན་གླ་ཁལ་གཉིས་རེའི་རྩིས་ལ་གོས་དར། འབྲུ།
གོན་པོ་སོགས་དང༌། གྲྭ་པ་གཉིས་ཀྱིས་ཚོགས་ཆེན་ལྷ་ཁང་། ཁྱམས་ཆེན་མོ་སོགས་ཀྱི་ལྡེབ་
《ལྡེབས་》ཞེལ་བརྒྱག་པར་ཟླ་བ་བཞི་ཙམ་སོང་བར་ཉིན་གླ་ཁལ་ཕྱེད་གཉིས་རེའི་རྩིས་ཀྱི་གོས་
-668



-- :
--
མ
-
-
-
-
- ----
-
-
-
-
-
-
-
-
-
-
-
-
-
-
-
-- -
-
--
-
-
--
དར། འབྲུ་སོགས་ཀྱིས་ཡིད་མགུ་བ་དང་། ཟླ་བ་དགུ་པའི་ཉེར་གཅིག་ལ་ཤིང་བཟོ་བ་རྗེས་མ་
རྣམས་ཀྱིས་རྒྱུ་ཕུབ་དངོས་གཞིའི་ཤིང་ཆ་དང་མདའ་ཡབ་ཀྱི་ཤིང་སྒྲིགས་མ་གཏོགས་དེ་ཕྱིན་གྱི་
ཤིང་བཟོ་ཚང་མ་གྲུབ་པར་དབུ་ཆེན་གནས་གསར་བར་ཁ་བཏགས་ཆེ་ལེགས་ཀྱི་དཔའ་དར། ཝ་
ཞྭ། མཛོད་གོས་རྒྱན་བཞིའི་སློག་པ་སྲམ་ནག་གི་རྒྱན་ལྡན། སྐ་རགས། སྦུ་ལྷམ་འཇའ་མ། རྟ་
གྲོ་དཀར་ཉམས་བཟང་། ལས་རྒྱུན་ཟླ་བ་བཅུ་གཉིས་དང་ཞག་བདུན་སོང་བར་ཉིན་གླ་ཁལ་
དྲུག་རེའི་རྩིས་ལ་དངུལ་རྐྱང་སྲང་ལྔ་བཅུ། དེ་ཕྱིན་རྟ། མཛོད་གོས་ཀྱི་སློག་པས་མཚོན་གོན་
པའི་རིགས། བཟང་གོས་སྣ་ཚོགས། བྱུར་ཀོང་དུང་ཁམ། མུ་ཏིག་ - །སྤོས་ཤེས། འཕྲེང་བ་
རྒྱན་ལྡན། དཔའ་དམ་ཤུབས་ཤན་བཀྲོལ་ཚགས་སྤུས་ལེགས། རས་ཆ། དབུ་ཆུང་གནས་
གསར་པའི་བུ་དབང་རྒྱལ་དང་ཟེད་པ་ནང་སོ། ཁྱུང་རྩེ་བ་ཚེ་རིང་བརྟན་པ་སོ་སོར་ཁ་བཏགས་
ཆེ་བའི་དཔའ་དར། ཝ་ཞྭ། གོས་སེར་འབྲུག་རིས་ཀྱི་ལ་པ་ཤ། མགོ་སྣམ་གྱི་ཕྱུ་པ། ཟླ་ཞག་
གོང་བཞིན་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་དངུལ། -མཛོད་གོས་རྒྱན་བཞི་སོགས་ཀྱི་་
སློག་པ་བཅས་གོན་པ་སྣེ་མང་། རྟ། ་ བཟང་གོས། དར་རས། བྱུར་ཀོང་། སོག་ཀོང་སོགས་
དང་ཚེ་རིང་བརྟན་པ་ལ་འབྲུ་བཅས་དང་། གངས་ཆིང་གིས་ཟླ་བ་བཅུ་ལ་ཉིན་གླ་ཁལ་གསུམ་རེ་
དང་ཟླ་བ་གཉིས་དང་ཞིག་གསུམ་གྱི་རིང་དབུ་ཚུང་བྱས་པར་ཁ་བཏགས་ཆེ་བའི་དཔའ་དར།
ཝ་ཞྭ། ཕྲུག་དཀར་གྱི་ཕྱུ་པ། ཉིན་གླ་ཁལ་བཞི་རེའི་རྩིས་ལ་གོས་དར། འབྲུ།། གོན་པ་སྣ་
ཚོགས། རྟ་མཛོ། རས་ཆ། བྱིངས་ཨང་དང་གྲས། སྤེན་པ་ཚེ་བདག །ཐོན་པ་རྔ་ལུང་། ཚེ་
དབང་། དཔལ་སྐྱིད་ཚེ་རིང་། རྒྱུན་སྡོད་པ་ཕུར་རྒྱལ་དང་བཀྲ་ཤིས་བཅས་སོ་སོར་དཔའ་དར།
ཟླ་ཞིག་མང་ཉུང་སྣ་ཚོགས་སོང་བར་ཉིན་གླ་ཁལ་གསུམ་རེ། དེ་ཕྱིན་མི་བཅུ་གཅིག་གིས་ཟླ་ཞག་
མང་ཉུང་སྣ་ཚོགས་སོང་བ་རྣམས་ལ་འདོད་སྦྱར་གྱི་དངུལ་དང་འབྲུ་གང་རིགས། གོན་པ་སྣེ་
མང་། གོས་སྨན། རྒྱ་ཟམ། རྟ་མཛོ། སྦུ་ཧར་བུབས། དཔའ་དམ་སྤུས་ལེགས་སོགས་དངོས་
པོ་མི་ཞན་པས་ཡིད་མགུ་ངེས་དང་། ཟུག་རྒྱབ་པ་རྗེ་དྲུང་ཡེ་ཤེས་འཕྲིན་ལས་དང་སྐུ་སྐྱེ་ཡེ་ཤེས་ ་
སྐལ་ལྡན་སོ་སོར་བསོད་བཏགས་ཆེ་ལེགས། དངུལ་སྲང་ལྔ་ཞོ་ཕྱེད་གསུམ། གོས་སྟོད་རྒྱ་ཡིག་
མ་རེ། སྤུ་ལྷམ་ཆ་རེ། ལྷན་སྣམ་དྲག་པ་གཉིས་རེ་བཅས་བསྟབས། ས་ལུག་ཟླ་བ་བརྒྱད་པའི་
ཚེས་གཅིག་ལ་ཤིང་བཟོ་བ་རྣམས་ནས་མཆོད་ཁང་མདའ་ཡབ་ཀྱི་ཤིང་ཆ་སྒྲོན་པ། རྒྱ་ཕུབ་
《ཕུབས་》ཀྱི་ཤིང་སྒྲིགས་སྒྲོན་པ་བཅས་ཚང་མ་ལེགས་པར་གྲུབ་པས་དབུ་ཆེན་གནས་གསར་
-
-
-
-
-
-
--
-
-
་་
669



པར་ཁ་བཏགས་ཆེ་བའི་དཔའ་དར། ཝ་དམར་གྱི་ཞྭ་མོ། མཛོད་གོས་རྒྱན་བཞིའི་ལ་པ་ཤ་སྤུས་
ལེགས། སྐ་རགས། ཕོར་ཤུབས། རྒོད་མ་ཉམས་བཟང་། ལས་རྒྱུན་ཟླ་བ་བདུན་དང་ཞག་
བདུན་སོང་བར་ཉིན་གླ་ཁལ་དྲུག་རེའི་རྩིས་ལ་ཁ་བཏགས། དངུལ། བོད་སོག་གི་གོན་པ་སྣེ་
མང་། གོས་དེར་། གསེར་པད། བྱུར་ཀོང་དུང་ཁ་གཡུ་ཕྲ་ཅན། སྦུ་ཧར། རས་ཆ། དབུ་
ཆུང་དབང་རྒྱལ་དང་ནང་སོ་ལ་ ཁ་བཏགས་ཆེ་བའི་དཔའ་དར། གོས་ སེར་གྱི་ཁར་སྤམ།
མཛོད་གོས་ཀྱི་ལ་པ་ཤ་རེ། ཚེ་རིང་བརྟན་པ་ལ་སྣམ་ཐིག་གི་ཕྱུ་པ། གངས་ཆིང་ལ་དཔའ་དར།
ལས་རྒྱུན་ཟླ་ཞག་མང་ཉུང་སྣ་ཚོགས་སོང་བར་ཉིན་གླ་ཁལ་ཕྱེད་ལྔ་རེའི་རྩིས་ལ་འདོད་སྦྱར་གྱི་
འབྲུ་དངུལ་དང་དེ་ཕྱིན་གོས་དར། སོག་བོད་ཀྱི་གོན་པ་སྣེ་མང་། སྦུ་ཧར་བུབས། རས་ཆའི་
རིགས་དང་། བྱིངས་ཨང་དང་སྤེན་པ་ཚེ་བདག གཉིས་པ་སྙེ་མོ་བ་ཚེ་ནོར། རྒྱུན་བཟོ་བ་ཕུར་
རྒྱལ་དང་བཀྲ་ཤིས། དབུས་པ་སྙིང་སྙིང་རྣམས་ལ་དཔའ་དར། ཞྭ་གོས་རེ། བྱིངས་སུམ་ཅུ་
བཅས་ཀྱིས་ལས་རྒྱུན་ཟླ་ཞག་གང་སོང་ལ་ཉིན་གླ་ཁལ་གསུམ་རེ། སློབ་གསར་པ་གཉིས་ལ་ཁལ་
གཉིས་རེའི་རྩིས་ལ་འབྲུ་དངུལ་འདོད་སྦྱར་དང་། དེ་ཕྱིན་ལ་བོད་སོག་གི་གོན་པ་སྣེ་མང་། གོས་
དར། རས་ཆ་སྣ་ཚོགས་གཏོས་ཆེ་བ་བསྟབས་ནས་ཡིད་རབ་ཏུ་མགུ་བ་མཛད། ཤིང་བཟོ་བ་
རྣམས་ལ་སྔ་ཕྱིའི་ལས་མགོ་ཚུགས་པ་ནས་མཇུག་འཁྱོངས་པར་འཛུགས་གྲོལ་བར་གསུམ་གྱི་སྟོན་
རྒྱབ། གལ་ཆེའི་ལས་མགོ་བརྩམ་སྐབས་སོགས་སུ་ཚན་གྲངས་གནང་བ་རྣམས་བསྡོམས་པར་
དབུ་ཆེན་ལ་ཁ་བཏགས་ཆེ་ལེགས་ཀྱི་དཔའ་དར་མང་བ། བསྐོན་མགོ་སྣམ་དང་རྒྱན་བཞིའི་ཞྭ་
མོ་རེ། གོས་རྒྱན་བཞི་དང་མངགས་བཏགས་ཀྱི་ལ་པ་ཤ་རེ། བྱེ་ཀར་དང་བྱེ་རིལ་ལྟང་རྩེ་གསུམ།
མགོ་སྣམ་ལེབ་མཛོད་གོས་རྒྱན་བཞི་དང་རྒྱབ་བཏགས་ཡུག་སོགས་ཀྱིས་གཙོས་པའི་དགུ་ཚན་ལྔ།
བཟང་གོས་ཁ་བརྒྱད་འབྲེལ་གཉིས་དང་གསུམ་འབྲེལ་གྱིས་གཙོས་པའི་ལྔ་ཚན་གསུམ། དབུ་
ཆུང་བཞི་ལ་བསོད་བཏགས་ཀྱི་དཔའ་དར་མང་བ། བྱེ་ཀར་དང་བྱེ་རིལ་ལྟང་། མཛོད་གོས་
རྒྱན་བཞི་དང་རྒྱབ་བཏགས་ཡུག་སོགས་ཀྱི་དགུ་ཚན་གསུམ། གོས་ཁ་བཅུ་འབྲེལ་གཉིས་དང་
བདུན་འབྲེལ། བཞི་འབྲེལ་གྱིས་གཙོས་པའི་བདུན་ཚན་བཞི། བྱིངས་ལ་བཀྲས་བཏགས་ཀྱི་
དཔའ་དར་ཁ་ཤས། བྱེ་ཀར་དང་བྱེ་རིལ་ལྟང་རེ། རྟ་གཉིས། མཛོད་གོས་བཅད་ལྡན་སོགས་
ཡུག་སྣ་ཚོགས་ཀྱིས་གཙོས་པའི་དགུ་ཚན་བཅོ་ལྔ། གོས་ཁ་བཅུ་གཉིས་དང་བརྒྱུད་འབྲེལ་གྱིས་
གཙོས་པའི་དགུ་ཚན་གཉིས། དབུ་ཆེ་ཆུང་དང་བྱིངས་བཅས་སྤྱིར་མཛོད་གོས་རྒྱབ་བཏགས་
670



རྒྱན་བཞི། བཅད་ལྡན་སོགས་ཡུག་གིས་གཙོས་པའི་བཅུ་གཅིག་ཚན་གཅིག་དང་དགུ་ཚན་
བརྒྱད། གོས་ཁ་དགུ་འབྲེལ་གསུམ་དང་བརྒྱད་འབྲེལ་གྱིས་གཙོས་པའི་བདུན་ཚན་བཞི། ཀ་
གདུང་སྒོ་སྐས་སོགས་འཛུགས་སྐབས་གོས་སྒྲུབ་བཏགས་གཞི་དཀར། བཅད་ལྡན་དམར་པོ།
རྒྱ་ཡིག་མ་སེར་པོ། གཞན་མ་གོས་ཡུག་ལྔ། མཛོད་བཏགས་བཅོ་ལྔ། ལིང་དང་བྱང་སྨན་ཡུག་
བཅུ་སྐོར། རྒྱ་ཟམ་ཚོས་ཁ་སྣ་ཚོགས་ཡུག་དགུ །བསོད་བཏགས་གཉིས་རྣམས་དང་། སློབ་
གསར་བ་རྣམས་ལའང་བབས་བསྟུན་གྱིས་ཚན་གྲངས་ཀྱི་སྐལ་བ་མི་དམན་པ་དང་། ཟུག་རྒྱབ་
པ་གཉིས་ལ་སྟོན་རྒྱབ་དཔའ་དར་ཆེ་བ་རེ་དང་ལེ་ནའི་གཟན་སྤུས་ལེགས་རེ། སྤྱིར་མཛོད་གོས་
ཡུག་གིས་གཙོས་པའི་དགུ་ཚན་བཟང་བ་བཅས་བསྟབས། ཟླ་བ་དགུ་པའི་ཚེས་དྲུག་ལ་བྲིས་པ་
རྣམས་ཀྱིས་མཆོད་ཁང་རིན་པོ་ཆེའི་ནང་གི་མཉམ་མེད་ཤཱཀྱའི་རྒྱལ་པོ་གཙོར་གྱུར་གྱི་བསྐལ་
བཟང་གི་འདྲེན་པ་སྟོང་དང་། དེ་གྲས་སུ་ཇོ་བོ་རྗེ། འབྲོམ་སྟོན་པ། རྗེ་བླ་མ། པཎ་ཆེན་དགེ་
འདུན་གྲུབ། ཀུན་མཁྱེན་རྒྱལ་བའི་དབང་པོ། རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་
དཔལ་བཟང་པོའི་སྐུ་དུས་སུ་ལ་མོ་ཆོས་སྐྱོང་ཆེན་པོའི་གཟིགས་སྣང་ལྟར་གྱི་ཞིང་སྣ་ཚོགས་པའི་
བཀོད་པ་སོགས་དང་། སྒོ་མཆོར། མདུན་གྱི་གཡབ་སྐོར། ཚོགས་ཆེན་ལྷ་ཁང་བཅས་ཀྱི་སྒོ་སྒེ་
ཁུང་རྣམས་ཀྱི་ཤིང་རྩི་གྲུབ་པར་དབུ་ཆེན་སྨན་ཐང་པ་དཔལ་ལྡན་བཀྲ་ཤིས་ལ་བསོད་བཏགས་ཆེ་
ལེགས་ཀྱི་དཔའ་དར། ཝ་ཞྭ་སྤུས་ལེགས། མཛོད་གོས་རྒྱན་བཞིའི་སློག་པ། . དབུ་ཆེན་སྤེལ་
རྐྱང་པ་རྗེ་དྲུང་བློ་བཟང་རྣམ་རྒྱལ་དང་། རྒྱུན་སྡོད་དབུ་ཆེན་དར་རྒྱས་རྒྱལ་མཚན་སོ་སོར་
བསོད་བཏགས་ཆེ་ལེགས་ཀྱི་དཔའ་དར། ཕྲུག་གཟན་དང་ཤམ་ཐབས་རེ། ལས་རྒྱུན་ཟླ་བ་
གཅིག་དང་ཞག་ཉེར་གཉིས་སོང་བར་ཉིན་ལྟར་སྒྲུབ་གླ་ཁལ་བདུན་རེའི་རྩིས་ལ་གོས་དར།
འབྲུ། རས་ཆ་སོགས་དང་། རྒྱུན་སྡོད་དབུ་ཆུང་དགེ་སློང་ཆོས་འཕེལ་ལ་བསོད་བཏགས་ཀྱི་
དཔའ་དར། གོས་སྟོད། ཕྲུག་གཟན། དབུ་ཆུང་རྩེད་གདོང་བ་རྣམ་སྲས་ལ་དཔའ་དར། ཝ་
ཞྭ། མགོ་ཕྱུ། དབུ་ཚུང་ལུག་གདོང་བ་རྒྱན་བཟང་ལ་དཔའ་དར། ཝ་ཞྭ། སྣམ་ཕྲུག་དཀར་
པོའི་ཕྱུ་པ། ལས་རྒྱུན་ཟླ་ཞག་གོང་བཞིན་ལ་ཉིན་གླ་ཁལ་ལྔ་བྲེ་བཅོ་ལྔ་རེའི་རྩིས་ཀྱི་གོས་དར།
འབྲུ། རས་ཆ། བྱིངས་ཚངས་མར་དཔའ་དར། ཨང་དང་གྲང་མོ་ཆེ་པ་རྗེ་དྲུང་། གཏིང་སྐྱེས་
པ་བློ་བཀྲས། ཧར་གདོང་པ་ཡེ་ཤེས་བསམ་གྲུབ། ཕུན་ཚོགས། ཕུར་ལེགས་བཅས་ཀྱིས་ཟླ་
ཞག་གོང་བཞིན་ལ་ཉིན་གླ་ཁལ་བཞི་བྲེ་བཅོ་ལྔ་རེ། ཨང་གཉིས་གྲས་གཞི་གནས་པ་ངག་དབང་
671



ཆོས་འཕེལ། རྒྱལ་ཆེན་རྩེ་པ་མཐའ་ཡས། དབེན་དགོན་པ་དགེ་ལེགས་བཅས་སེར་སྐྱ་ཉི་ཤུ་རྩ་
བཞི་ལ་ཉིན་གླ་ཁལ་བཞི་རེ། ཨང་གསུམ་གྲས་དཔལ་ཆོས་བློ་བཟང་རྣམ་རྒྱལ། ཞྭ་ལུ་བ་བྱམས་
རྒྱན། སེར་ཁང་པ་དྲུང་རམ་པ་དྲུང་ཆེན། ངམ་རིང་པ་མང་ཐོས་ཆོས་བཟང་། འགྲོ་མགོན།
ཀུན་རྒྱལ་བཅས་མི་ཉི་ཤུ་རྩ་ལྔ་ལ་ཉིན་གླ་ཁལ་གསུམ་ཁྲེ་བཅུ་རེ། ཨང་བཞི་གྲས་མདངས་ཆེན་པ་
འབྱུང་གནས། བ་སོ་བ་ཡེ་ཤེས་དཔལ་ལྡན། དགོའ་རབ་པ་ཡོན་ཏན། ངམ་རིང་རིག་འཛིན།
ཞྭ་ལུ་བ་བློ་བཟང་ཚེ་རིང་། གནས་རྙིང་པ་ཆོས་དབང་བཅས་མི་ཉེར་ལྔ་ལ་ཉིན་གླ་ཁལ་གསུམ་
རེ། བྲིས་པ་ཚོན་འདུལ་བ་མི་དྲུག་གིས་ཟླ་བ་གསུམ་དང་ཞག་ཉེར་ལྔ་སོང་བར་ཉིན་གླ་ཁལ་
གཉིས་རེའི་རྩིས་ལ་གོས་དར། འབྲུ། སེར་སྐྱའི་གོན་པ། རས་ཆ་སོགས་ཀྱིས་ཚང་མ་ཡིད་ཚིམ་
ངེས་སྒྲུབས། ་ ས་ལུག་ཟླ་བ་དགུ་པའི་ཚེས་གསུམ་ལ་བྲིས་པ་དབུ་ཆེན་སྤེལ་རྐྱང་བ་རྗེ་དྲུང་བློ་
བཟང་རྣམ་རྒྱལ་དང་དབུ་ཆུང་རྒྱལ་མཚན་བཟང་པོ། བྱིངས་ཨང་དང་གྲས་གྲང་མོ་ཆེ་བ་རྗེ་
དྲུང་དཔལ་འབྱོར། གཏིང་སྐྱེས་པ་བློ་བཀྲས། བདེ་ལེགས་པ་དགེ་བསྙེན་བཅས་མི་ལྔས་ཚོགས་
ཆེན་གྱི་ལྷོ་ཤར་དང་ནུབ་ཀྱི་ལྡེབས་རིས་སུ་བདག་ཅག་གི་སྟོན་པ་མཉམ་མེད་ཟས་གཙང་སྲས་
པོའི་མཛད་པ་བརྒྱ་པ། རྗེ་བླ་མ། འཕགས་པའི་གནས་བརྟན་བཅུ་དྲུག །གཡུ་ལོ་བཀོད་པའི་
ཞིང་བཀོད་སོགས་དང་། དབུ་ཆེན་དར་རྒྱས་རྒྱལ་མཚན་དང་དབུ་ཆུང་དགེ་སློང་ཆོས་འཕེལ།
བྱིངས་ཨང་དང་གྲས་ཧར་གདོང་པ་ཡེ་ཤེས་བསམ་གྲུབ། ཕུན་ཚོགས་བཅས་མི་བཞིས་འཕར་
ཐོག་གི་ལྡེབས་རིས་སུ་རྗེ་བཙུན་བླ་མ་ཙོང་ཁ་པ་ཆེན་པོའི་མཛད་པ་བརྒྱད་ཅུ་དང་། སེང་གཡག་
ལ་བདེ་བ་ཅན་དང་ཀུན་གཟིགས་ཀྱི་ཞིང་བཀོད། ལམ་རིམ་བླ་བརྒྱུད། རྗེ་བླ་མ་མཆོག་གི་
འཁྲུངས་རབ་བཅུ་གཉིས་ཀྱི་སྐྱ་རིས། བྱིངས་ནས་མདའ་ཡབ། རྒྱ་ཕུབ《ཕུབས་》། ཚོགས་
ཆེན་སོགས་ཀྱི་ཤིང་རྩི་གྲུབ་པར་དབུ་ཆེན་གཉིས་ཀྱིས་ལས་ཞག་ཟླ་བ་གསུམ་དང་ཞག་ཉེར་དྲུག་
སོང་བར་ཉིན་གྱི་སྒྲུབ་གླ་ཁལ་ལྔ་བྲེ་བཅོ་ལྔ་རེ། དབུ་ཆུང་གཉིས་ལ་ཁལ་བཞི་བྲེ་བཅོ་ལྔ་རེ།
ཨང་དང་གྲས་རྗེ་དྲུང་དཔལ་འབྱོར། ཡེ་ཤེས་བསམ་གྲུབ་སོགས་མི་ལྔ་ལ་ཉིན་གླ་ཁལ་གསུམ་བྱེ་
བཅོ་ལྔ་རེ། ཨང་གཉིས་གྲས་རོང་པ་བསྟན་དར་སོགས་མི་བདུན་ལ་ཉིན་གླ་ཁལ་གསུམ་རེ།
ཨང་གསུམ་གྲས་བློ་བཟང་འབྱུང་གནས་དང་མགོན་སྐྱབས་སོགས་མི་གསུམ་ལ་ཉིན་གླ་ཁལ་ཕྱེད་
གསུམ་རེ། ཨང་བཞི་གྲས་སྣར་ཐང་པ་བློ་བཟང་འབྱུང་གནས། རོང་པ་རྡོ་རྗེ་སོགས་མི་བདུན་
ལ་ཉིན་གླ་ཁལ་གཉིས་རེ། ཚོན་འདུལ་བ་མི་བཞི་ལ་ཡང་ཉིན་གླ་ཁལ་གཉིས་རེའི་རྩིས། ཟླ་ཞག་
672 ་ ་



་
སྣ་ཚོགས་སོང་བར་གོས་དར་། འབྲུ། རས་ཆ་བཅས་པས་ཚང་མ་བློ་ཚིམ་པ་མཛད། ཚོན་རྩི་
ཚུགས་སྐབས་སྟོན་རྒྱབ་ཏུ་དབུ་ཆེན་གསུམ་ལ་མཛོད་དགོས་རྒྱན་བཞི་དང་རྒྱབ་བཏགས་ཡུག་
གཉིས་ཀྱིས་གཙོས་པའི་དགུ་ཚན་གསུམ། དབུ་ཆུང་གསུམ་ལ་རྒྱན་བཞི་ཡུག་གིས་གཙོས་པའི་
དགུ་ཚན། བྱིངས་ལ་རྟ་དང་བྱེ་ཀར། བྱེ་རིལ་ལྟང་རེ། གོས་ཡུག་གིས་གཙོས་པའི་དགུ་ཚན་
བདུན། ཚོམས་ཆེན་གྱི་སྐྱེ་རིས་སོགས་ཚུགས་སྐབས་དབུ་མཛད་གཉིས་ལ་གོས་དམར་ཊམ་ཁ་མ་
ཁ་ལྔ་འབྲེལ་གྱིས་གཙོས་པའི་བདུན་ཚན་རེ། དབུ་ཆུང་གཉིས་ལ་གོས་ཁ་བདུན་འབྲེལ་གྱིས་
གཙོས་པའི་བདུན་ཚན། བྱིངས་ལ་གོས་ཡུག་གིས་གཙོས་པའི་དགུ་ཚན། གསེར་ཕིགས་ཀྱི་ཤིང་
རྩི་ཚུགས་སྐབས་དབུ་ཆེན་གཉིས་ལ་བསོད་བཏགས་ཀྱི་དཔའ་དར། མཛོད་གོས་རྒྱན་བཞི་ངུར་
སྒྲིག་ཡུག་རེས་གཙོས་པའི་དགུ་ཚན་རེ་དབུ་ཆུང་གཉིས་ལ་བསོད་བཏགས་ཀྱི་དཔའ་དར་རེ་ ་
དང་། གོས་ཡུག་གིས་གཙོས་པའི་ལྔ་ཚན་རེ། བྱིངས་ལ་བཀྲས་བཏགས་ཀྱི་དཔའ་དར་རེ།
མཛོད་གོས་རྒྱབ་བཏགས་ཀྱིས་གཙོས་པའི་བདུན་ཚན་ལྔ་དང་། མགོ་པ་གཉིས་ལ་ཁ་བཏགས།
དངུལ་སྲང་ཕྱེད་ལྔ་རེ། གོས་སྟོད། ཤམ་ཐབས། སྦུ་ལྷམ་ཆ་རེ་དང་། རྟ་རའི་ཆང་མ་ཉི་མ་བློ་
བསམ་ལས་དཔེར་བྱུང་བ་ཁ་བཏགས་དངུལ་སྲང་ཕྱེད་ལྔ། གོས་རྒྱན་བཞི་གོན་ལྡང། རྣམ་
ཐིག་གི་ཕྱུ་པ། ལྷམ་ཆ་བཅས་བསྟབས། སྔ་ཕྱིར་མཆོད་རྟེན་མདའ་ཡབ། རྒྱ་ཕུབས་སོགས་ཀྱི་
ཚ་གསེར་འདུལ་བར་ཐོན་པ་གྲྭ་པ་བརྒྱད། གཉེར་ཚང་ནང་བཟན་མི་བཞི་བཅས་ནས་ཟླ་བ་
བདུན་ཙམ་སོང་བར་གྲྭ་པ་རེར་ཉིན་གླ་ཁལ་གཉིས་རེ་དང་ནང་བཟན་ལ་ཁལ་ཕྱེད་གཉིས་རེའི་
རྩིས་ལ་གོས་དར། འབྲུ། སེར་སྐྱའི་གོན་པ། ལ་དྭ། རས་ཆ་བཅས་དང་། ཡང་ཐོན་པ་གྲྭ་པ་
བརྒྱད་དང་ནང་བཟན་བཞི་བཅས་ཀྱིས་ཟླ་བ་གཉིས་ཞག་བཅུ་སོང་བར་ཡང་གླ་ཐོབ་དངོས་པོ་
གོང་ལྟར་གྱིས་ཡིད་མགུ་བ་དང་། གདོང་དཀར་བ་དངོས་གྲུབ་ཚེ་རིང་གིས་སྐུ་གདུང་རིན་པོ་
ཆེའི་ནང་གཞུག་ཏུ་རྗེ་བླ་མ་གང་གི་རྣམ་ཐར། གཟུངས་ཆེན་སྡེ་ལྔ། བླ་མེད་ཀྱི་གཟུངས་བཅས་
མཐིང་ཤོག་ལ་གསེར་གྱིས་བྲིས་པར་ཤོག་གྲངས་ཉིས་བརྒྱ་དང་གོ་དགུ་ལ་ཟླ་བ་ལྔ་དང་ཞག་ཉེར་
གཉིས་སོང་བར་སྒྲུབ་གླ་ཤོག་བུ་རེར་ཁལ་གཉིས་རེའི་རྩིས་ལ་གོས་དར། འབྲུ། གོན་པ། རས་
ཆ་བཅས་པས་བློ་མགུ་བ་དང་། ་མཆོད་སྡོང་རིན་པོ་ཆེར་གཟུངས་གཞུག་འབུལ་བར་སྔགས་པ་
ཞལ་སྔ་ནས་ཀྱིས་ཞག་ལྔ་སོང་བར་ཡོན་བསོད་བཏགས་ཆེ་ལེགས། མཛོད་གོས་འབྲུག་ཚང་ཡུག
།སྨན་བར་ཡུག ། མཆོད་དཔོན། ཕྱག་ཕྱག་པ། སྐུ་གཉེར་ཆེན་མོ། ཞུས་དག་པ་གཉིས།
673



མཚན་ཉིད་པ་དགེ་སློང་བརྒྱད་བཅས་ཀྱིས་གཟུངས་གཞུག་སྒྲིལ་འབུལ་མཛད་པར་སོ་སོར་ཡོན་
བསོད་བཏེགས་ཆེ་ལེགས་གོས་རྒྱན་རྒྱུ་ཁ་དོ་འབྲེལ། བལ་ཊམ་སུམ་ཅུ་རེ་དང་གཟུངས་འབུལ་བ་
ཟླ་བོ་གྲྭ་པ་དྲུག་ལ་རེར་ཁ་བཏགས། གོས་སྨན་ཁ་རེ། གཟུངས་པར་རྒྱག་མི་གྲྭ་པ་བདུན་ལ་རེར་
ཁ་བཏགས། ་གོས་ཁ་དོ་འབྲེལ། བལ་ཊམ་སུམ་ཅུ་སོ་གཅིག་རེ་བཅས་ཀྱིས་མཉེས་པར་མཛད།
ཚེས་ཉེར་ལྔ་ལ་རྒྱུན་ཚེམས་པ་རྣམས་ཀྱིས་སྐུ་གདུང་རིན་པོ་ཆེའི་ཐོག་ཡོལ་དང་མཆོད་རྫས་འཕན་
ཕྱེ་ཕུར་རྒྱལ་མཚན། ཁྱམས་ཆེན་མོའི་ལྷན་ཐབས་ཀྱི་འཕན་སོགས་དང་ཆུ་ཁེབས་གསར་བཟོ་
བྱེད་པ་བཅས་ལ་ལས་རྒྱུན་ཟླ་བ་དྲུག་དང་ཞག་ཉི་ཤུ་རེ་སོང་བར་ལས་རྩོལ་དངོས་གཙང་བྱུང་
བར་དབུ་མཛད་བསྟན་པ་དར་རྒྱས་ལ་ཉིན་གླ་ཁལ་གསུམ་རེ་དང་དྲུང་རམ་པ་བསྟན་པ་མཁས་
མགྱོགས་བྱུང་བར་ཉིན་གླ་ཁལ་ཕྱེད་གསུམ་རེ། བློ་བཟང་རབ་རྒྱས་དང་བློ་བཟང་ཟླ་བ་སོགས་
མི་དྲུག་ལ་ཉིན་གླ་ཁལ་གཉིས་རེ། ཕུན་ཚོགས་ལ་ཉིན་གླ་ཁལ་ཕྱེད་གཉིས་རེ་བཅས་ཀྱི་རྩིས་ལ་
གོས་དར་འབྲུ་གོན་པ་སྣེ་མང་རས་ཆ་སོགས་ཀྱིས་ཡིད་མགུ་ངེས་བསྟབས། ལོ་འདི་ཁའི་ཟླ་བ་ལྔ་
པའི་ཚེས་བཅུ་གཅིག་ལ་མདའ་ཡབ་བྲེ་སྤུངས་ཀྱི་ཧྲག་འགེགས་པར་རྡོ་བཟོ་དབུ་ཆུང་ངང་ཚིང་
གིས་ལས་རྒྱུན་ཟླ་བ་གཉིས་དང་ཞག་ཉི་ཤུ་སོང་བར་ཉིན་གླ་ཁལ་གཉིས་བྲེ་བཅོ་ལྔ་རེ་དང་།
གདོང་དཀར་བ་བཀྲ་ཤིས་སོགས་མི་དྲུག་གིས་ཟླ་ཞག་གོང་ལྟར་ལ་ཉིན་གླ་ཁལ་གཉིས་རེ་རྩིས་སོ་
སོར་ཁ་བཏགས་ཀྱི་དཔའ་དར། གོས་དར། རས་ཆ། འབྲུ་བཅས་བསྟབས། ཟླ་བ་བདུན་
པའི་ཚེས་བཅུ་གཉིས་ལ་མཆོད་ཁང་སྐོར་གྱི་གསར་སྤུར་སོགས་དང་། མཆོད་ཁང་གི་སྒོ་ཤན་སྒོ་
ཕོར་གྱིས་མཚོན་སྟེང་འོག་ཚང་མ་དང་གཟིམ་ཆུང་ལྷ་ཁང་། ཚོམས་ཆེན་སོགས་ཀྱི་སྒོ་ ཤན་
བཅས་ལ་ཚགས་དགོས་རིགས་གྲུབ་པར་ཚགས་པ་དབུ་མཛད་བག་གྲོ་ལ་ཁ་བཏགས་ཆེ་བའི་
དཔའ་དར། གོས་གསེར་གྱི་ཁར་སྤམ། གོས་ཆེན་གྱི་ལ་པ་ཤ། ལས་རྒྱུན་ལོ་གཅིག་ཟླ་བ་བརྒྱད་
དང་ཞག་ཉེར་གསུམ་སོང་བར་ཉིན་གླ་ཁལ་གཉིས་བྲེ་བཅོ་ལྔ། བྱིངས་ལྔ་འཕེལ་བཅས་མི་བཞིས་
ལོ་ཟླ་སྣ་ཚོགས་སོང་བར་ཉིན་གླ་ཁལ་གཉིས་རེའི་རྩིས་ལ་སོ་སོར་དཔའ་དར། གོས་དར་འབྲུ་
གོན་པ་སྣེ་མང་སྦུ་ཧར་ལ་དྭ་རས་ཆ་རྣམས་དང་། འཛུགས་དར་གོས་ཁ་བཅུ་འབྲེལ་དང་བཞི་
འབྲེལ། དོ་འབྲེལ་གཉིས་ཀྱིས་གཙོས་པའི་ལྔ་ཚན་བཞི། མཆོད་ཁང་གི་སྒོ་ཤན་རྒྱག་སྐབས་དབུ་
མཛད་ལ་གོས་ཡུག་གིས་གཙོས་པའི་ལྔ་ཚན་དང་བྱིངས་ལ་གོས་ཡུག་གིས་གཙོས་པའི་དགུ་ཚན་
བཅས་གཟབས་《གཟབ་》པ་དང་། ཟླ་བ་བརྒྱད་པའི་ཚེས་བཞི་ལ་ལྕགས་བཟོ་བ་རྣམས་ཀྱིས་
674



མཆོད་ཁང་གི་སྒོ་ཤན། སྒོ་ཕོར། གཟུང་དཀྲི། སྒོ་ལྕགས། ཀ་ཤན། ཐུགས་ལྕགས། མདའ་
ཡབ་དང་རྒྱ་ཕུབ་《ཕུབས་》ཀྱི་གཟེར། ལྕགས་རྐང་ཆེ་ཆུང་། གཉྫི་ར་དང་རྒྱལ་མཚན་གྱི་
ལྕགས་ཐག །དྲིལ་བུ་འདོགས་བྱེད་སོགས་སྣེ་མང་གྲུབ་པར་དབུ་མཛད་ལས་འགྲོ་པ་སངས་ཚེ་
རིང་ལ་བསོད་བཏགས་ཀྱི་དཔའ་དར། ལས་རྒྱུན་ལོ་གཅིག་དང་ཟླ་བ་དྲུག་ཞག་ཉེར་བདུན་སོང་
བར་ཉིན་གླ་ཁལ་གཉིས་བྲེ་བཅོ་ལྔ་རེ་དང་། ཕུར་བ་བཅས་མི་གསུམ་གྱིས་ལོ་རེ་དང་ཟླ་ཞག་
མང་ཉུང་སྣ་ཚོགས། བསྟན་འཛིན་གྱིས་ཟླ་བ་གསུམ་དང་ཞག་བདུན་སོང་བར་སོ་སོར་ཉིན་གླ་
ཁལ་གཉིས་རེའི་རྩིས་ལ་གོས་དར་འབྲུ་གོན་པ་སྣེ་མང་། ལ་དྭ། རས་ཆ་སོགས་དང་དཔའ་དར་
རེ། འཛུགས་གྲོལ་བར་གསུམ་གྱི་སྟོན་རྒྱབ། མཆོད་ཁང་གི་སྒོ་ཤན་རྒྱུག་པ་དང་། གསེར་
ཕིགས་ཀྱི་ཟངས་སྒྲིགས་སོགས་གལ་ཆེའི་ལས་མགོ་ཚུགས་སྐབས་སུ་སྟོན་མོ་དང་དབུ་མཛད་ལ་
བསོད་བཏགས་ཀྱི་དཔའ་དར། སྐོན་གོས་སེར་གྱི་ཞྭ་མོ། གོས་ཆེན་གྱི་ལ་པ་ཤ། མཛོད་གོས་
ཡུག་གིས་གཙོས་པའི་ལྔ་ཚན་གཉིས་དང་བཅད་ལྡན་ཁ་ལྔ་འབྲེལ་གྱིས་གཙོས་པའི་བདུན་ཚན།
བྱིངས་ལ་བཀྲས་བཏགས་ཀྱི་དཔའ་དར། གོས་ཡུག་གིས་གཙོས་པའི་དགུ་ཚན་གཉིས་དང་གོས་
ཁ་བདུན་འབྲེལ་གྱིས་གཙོས་པའི་བདུན་ཚན། སྤྱིར་གོས་ཁ་བརྒྱུད་འབྲེལ་དང་བདུན་འབྲེལ་
གཉིས་ཀྱིས་གཙོས་པའི་བདུན་ཚན་གཉིས་དང་ལྔ་ཚན་བཅས་ཀྱིས་ཡིད་ཚིམ་པ་བསྟབས། ཚེས་
ཉེར་གཉིས་ལ་ཟངས་བཟོ་བ་རྣམས་ཀྱིས་མཆོད་སྡོང་ཆེན་པོའི་ས་འཛིན་གྱི་ཟངས་གཞི། རྣམ་
བཅུ་དབང་ལྡན། ཨེ་ཝཾ། རིན་ཆེན་གཟུགས། ཆོས་འཁོར། རི་དྭགས་ཁྲི་བཅས། ཟུར་སེང་།
དངུལ་ཏིང་། མཆོད་ཀོང་། མེ་དམ། དངུལ་རིགས་ཚང་མ་སྤུར་དག་གཅོད་པ། མདའ་ཡབ་
ཀྱི་ཁྲ་སྐྱོར། མདའ་ཡབ། རྒྱ་ཕུབ་《ཕུབས་》ཀྱི་ཟངས་གཞི་བཟོ་སྒྲོན་སོགས་གྲུབ་པར་དབུ་
མཛད་རྒྱུན་སྡོད་བྲེ་སྲང་དང་ངམ་རིང་བ་ཨོ་རྒྱན་ལ་བསོད་བཏགས་ཀྱི་དཔའ་དར། ལས་རྒྱུན་
ལོ་རེ་ཟླ་བ་བཅུ་གཅིག་དང་ཞག་ལྔ་རེ་སོང་པར་ཉིན་གླ་ཁལ་ཕྱེད་བཞི་རེ། བྱིངས་བསམ་གྲུབ་
སོགས་མི་བཅུ་བདུན་གྱིས་ལོ་རེ་དང་ཟླ་ཞག་མང་ཉུང་སྣ་ཚོགས་ཤིག་སོང་བར་སོ་སོར་དཔའ་
དར། ཉིན་གླ་ཁལ་ཕྱེད་གསུམ་རེའི་རྩིས་རྣམས་ལ་གོས་དར་དང་འབྲུ། གོན་པའི་རིགས་སྣེ་
མང་། སྦུ་ཧོར་བུབས། བྱུ་རུ། སྤོས་ཤེལ། རྣ་རྒྱན་སོགས་རྒྱན་ཆས་སྣེ་མང་། རྟ་མཛོ། ཐ་མི་
ཁ་ཀོ་དྲ། རས་ཆ་སོགས་དང་། འཛུགས་གྲོལ་བར་གསུམ། གསེར་ཕིགས་ཀྱི་ཟངས་སྒྲིགས་
སོགས་གལ་ཆེའི་ལས་མགོ་ཚུགས་སྐབས་སྟོན་མོ་དང་། ་དབུ་མཛད་གཉིས་ལ་བསོད་བཏགས་ཀྱི་
675



དཔའ་དར། མཛོད་གོས་རྒྱན་བཞི་དང་བཅས་ལྡན་ཡུག་གིས་གཙོས་པའི་དགུ་ཚན་གསུམ།
བྱིངས་ལ་ཇ་འཁོར་དྲུག །བཅད་ལྡན་དང་རྒྱབ་བཏགས་ཡུག་སོགས་ཀྱིས་གཙོས་པའི་དགུ་ཚན་
གཉིས་དང་བདུན་ཚན་གསུམ། སྤྱིར་གོས་ཡུག་གིས་གཙོས་པའི་བདུན་ཚན་གཉིས་དང་གོས་ཁ་
དགུ་འབྲེལ་གྱིས་གཙོས་པའི་བདུན་ཚན། གོས་ཁ་བཞི་འབྲེལ་དང་དོ་འབྲེལ་གྱིས་གཙོས་པའི་ལྔ་
ཚན་གཉིས་བཅས་ཀྱི་གནང་ཆ་གཟབས་《 གཟབ་》པ་དང་། ཟླ་བ་དགུ་པའི་ཚེས་གཅིག་ལ་
བལ་བུ་བརྡུངས་པ་དབུ་མཛད་དྷ་ན་ཤྲཱི་དང་ཙཎྜ་ཤིང་། འཕུལ་བ་དབུ་མཛད་ས་མ་ཏ་པ་དང་
ལ་ན་བྲི། ཕྲ་པ་དབུ་མཛད་ཚོཔ་ཏྲེ། ཙ་གལ་བཅས་མི་དྲུག་གིས་གཙོས་བལ་བུ་རྣམས་ཀྱིས་
མཆོད་སྡོང་རིན་པོ་ཆེའི་ས་འཛིན་ལ་འཕུལ། རྒྱལ་ཆེན། སེངྒེ། སྣ་དྲུག་རྒྱན། ཕྲ་ཁུང་སོགས་
ཀྱི་འཕུལ་བརྡུང་། ་ ཕྲ་རྒྱན་བཟོ་བ། གསེར་བཙོ་སྦྱང་དང་བརྡུང་བ། མདའ་ཡབ་ཀྱི་ཕྲ་སྐྱོར།
རྒྱ་ཕུབ་ཀྱི་གཉྫིར། གྱད་མི། རྒྱལ་མཚན་སོགས་ཀྱི་འཕུལ། གསེར་གསོལ། བུམ་སྒོའི་ནང་གི་
རྗེ་བདག་ཉིད་ཆེན་པོའི་སྣང་བརྙན་དངུལ་སྐུ། གཞན་ཡང་སྐུ་སྣེ་མང་གི་གད་འཕུལ། མཆོད་
རྫས་བཀྲ་ཤིས་རྟགས་བརྒྱད་ཀྱི་གསེར་གཏོང་བ་སོགས་ཚང་མ་ལེགས་པར་གྲུབ་པར་དབུ་མཛད་
དྲུག་ལ་བསོད་བཏགས་ཀྱི་དཔའ་དར་རེ། གོས་སེར་གྱི་ཁར་སྤམ་རེ། བཟང་གོས་ཀྱི་ལ་པ་ཤ་རེ།
གཉེར་པ་བཀྲ་ཤིས་བཅས་མི་ལྔ་བཅུ་ང་གཅིག་ལ་དཔའ་དར་རེ། གོས་སེར་གྱི་ཁར་སྤམ། རྒྱ་
རས་ཀྱི་ལ་པ་ཤ་རེ། བལ་བུ་ཕལ་ཆེར་ནས་ལོ་གཉིས་ཙམ་དང་ཁ་ཤས་ནས་ལོ་རེ་དང་ཟླ་ཞག་སྣ་
ཚོགས་བཅས་སོང་འདུག་པར་ཉིན་གླ་དབུ་མཛད་དྲུག་ལ་ཁལ་ལྔ་རེ་དང་། བྱིངས་ལྔ་བཅུ་ང་
གཅིག་ལ་ཁལ་ཕྱེད་བཞི་རེའི་རྩིས་ཁྱོན་བསྡོམས་ཁལ་ཆིག་འབུམ་སུམ་ཁྲི་དགུ་སྟོང་དྲུག་བརྒྱ་དགུ་
བཅུ་ཐོབ་པར་ཁ་བཏགས་བདུན་བརྒྱ། གསེར་མགུར་ཞོ་ཉིས་བརྒྱ་དོན་ལྔ། དངུལ་སྲང་བཞི་
བརྒྱ། དངུལ་གཞོང་དངུལ་ལྡོང་དངུལ་སྡེར། དངུལ་ཟོ། རྒྱུན། རྟི་རི། དངུལ་དམ། མུ་
ཏིག །ཐོད་མཛེས། སྤོས་ཤེལ་བྱུ་རུའི་བཀག་ཅན་གྱི་སྐེ་ཐག །ཤལ་པ་དཀར་དམར་བཅུ་
བདུན། བྱུ་རུ་སྤོས་ཤེལ་གྱི་ལྟག་ཛར། མཆོང་དང་ཉ་ལྕིབས་ཀྱི་ཕྲེང་བ་རྒྱུན་ལྡན། མཛོད་གོས་
གསེར་གཞི་རྡོ་རྗེ་སེང་ལམ་མ། རྒྱབ་བཏགས་སོགས་ཡུག་ཉི་ཤུ་རྩ་དྲུག །མང་ལྷུག །རྒྱུན་བཞི།
ཁ་ཐི། ཁམ་བུལ་སོགས་ཡུག་བཞི་བཅུ་ཞེ་གཅིག །ཨུ་སི་ཚོས་ཁ་སྣ་ཚོགས་ཡུག་སོ་དགུ། ལིང་
དང་བྱང་དར་ཕང་སེ་སོགས་ཡུག་སུམ་བརྒྱ་དང་བཞི་བཅུ། སྨན་ཡུག་སུམ་བརྒྱ། མགོ་གོས་
དངུལ་གཞི་མའི་ཡོལ་བ། མགོ་སྣམ་ཚོས་ཁ་སྣ་ཚོགས་མཛོད་དགོས་རྒྱན་བཞིའི་སློག་པ་ཝ་དང་
676



ཨུ་ཡེང་ཁེ་རེ་མ་སོགས་ཀྱི་ནང་ལྡན་བཅུ་བདུན། ཝ་དང་གཟིག་ལྤགས་ཀྱི་དྭ་གོ་སྤུས་ལེགས་ལྔ།
ཝ་ལྤགས་ཀྱི་ནང་ལྡན་གྱི་སློག་པ་བཞི། མགོ་སྣམ་གྱི་ལྡིང་སློག །མོ་གོས་གནས་ཐིག་དང་སྔོ་ཐིག
།གོས་སྔོན་སོགས་སྣེ་མང་། འབྲི་ཁུལ་དང་རིན་ཆེན་སྣ་ལྔའི་གཟན། གོས་སྣམ་གྱི་ཀོང་སྟོད།
མན་ད་སུའི་ཨོལ་སྒྲོག །རྒྱ་སྣམ། ཝ་སྦེ་སོགས་ཀྱི་པགས་རིགས། ཐ་མི་ཁ་སྔོ་ཚིག་མ་སོགས་ཀྱི་
ཀོ་དྲ་མང་བ། ཚོས་རམ། ལྷོ་རམ། སྟོད་ཇ་སོགས་དང་
།… གསེར་ཕུད་གསེར་མགུར་ཞོ་བཅུ་
བདུན་རྣམས། འཛུགས་གྲོལ་བར་གསུམ་དང་མཆོད་རྟེན་གྱི་དངུལ་སྒྲིགས། བུམ་སྒོའི་སྣ་དྲུག་
རྒྱན་དང་ས་འཛིན་བཅས་ལ་གསེར་གསོལ། གསེར་ཕིགས་ཀྱི་ཟངས་སྒྲིགས་སོགས་གལ་ཆེའི་
ལས་མགོ་ཚུགས་སྐབས་སུ་སྟོན་མོའི་ཐོག་ཚན་གྲངས་གནང་བ་རྣམས་བསྡོམས་པར་དབུ་ཆེན་
རྣམས་ལ་ཁ་བཏགས་ཚེ་ལེགས་ཀྱི་དཔའ་དར་མང་བ། སྐོན་ཐོན་ཐིག་གཞི་སེར་གྱི་ཁར་སྤམ།
ཐོན་ཐི་དམར་སྐྱའི་ལ་པ་ཤ་རེ། རྟ། མཛོད་གོས་རྒྱན་བཞི། བཅད་ལྡན། རྒྱབ་བཏགས་
སོགས་ཀྱིས་གཙོས་པའི་དགུ་ཚན་བཞི་དང་བདུན་ཚན་གསུམ། བྱིངས་ལ་བསོད་བཏགས་ཀྱི་
དཔའ་དར། རྟ་ཉམས་བཟང་བཞི། བྱེ་ལྟང་དང་སྟོད་ལྟང་། མཛོད་གོས་སོགས་ཡུག་སྣ་
ཚོགས་ཀྱིས་གཙོས་པའི་དགུ་ཚན་ཉི་ཤུ་རྩ་གཉིས། དབུ་མཛད་དང་བྱིངས་བཅས་སྤྱིར་མཛོད་
གོས་སོགས་ཡུག་གིས་གཙོས་པའི་དགུ་ཚན་བཅུ་གསུམ་བཅས་ཀྱིས་ཚང་མ་ཡིད་ཚིམ་པར་མཛད།
སྤྱི་ཁྱབ་མགོ་པ་མགྲོན་གཉེར་ས་ཁུད་པར་ཁ་བཏགས་ཆེ་ལེགས། དངུལ་སྲང་དགུ། མཛོད་གོས་
སེར་པོ་ཡུག གོས་སྟོད། ཕྲུག་གཟན། ཤམ་ཐབས། སྤུ་ལྷམ་འཇའ་ཆེན། ཀླུ་སྡིངས་མགོ་པར་
ཁ་བཏོགས་ཆེ་བ། དངུལ་སྲང་དགུ། གོས་དམར་ཡུག །གོས་སྟོད། ཕྲུག་གཟན། ཤམ་
ཐབས། སྤུ་ལྷམ་འཇའ་མ། གསེར་གཏོང་མགོ་པ་བློ་བཟང་ཡར་འཕེལ་ལ་བསོད་བཏགས་ཆེ་
བ། དངུལ་སྲང་ལྔ། གོས་ཁ་དོ། ཕྲུག་གཟན། སྤུ་ལྷམ་ཆ། ཆང་མར་ཁ་བཏགས། དངུལ་
སྲང་གསུམ། གོན་པའི་དོད་བལ་ཁལ་བཞི་བཅུ་ཞེ་གཅིག །དེ་འོག་དོན་གྲུབ་ལེགས་པར་ཁ་
བཏགས། དངུལ་སྲང་དོ། གོན་དོད་བལ་ཁལ་སུམ་ཅུ། བལ་བུའི་ལག་གཡོག་གསུམ། ཆང་
མའི་ལག་གཡོག་གཉིས། ཇ་ལེན་པ་གཅིག་རྣམས་སོ་སོར་ཁ་བཏགས། དངུལ་སྲང་བྱེད་དོ་རེ།
གོན་དོད་བལ་ཁལ་ཉི་ཤུ་རེ་བཅས་བསྟབས། གསེར་ཕིགས་ཀྱི་ཟངས་སྒྲིགས་ཚུགས་སྐབས་
མགྲོན་གཉེར་ས་ཁུད་པར་མཛོད་བཏགས་ཀྱི་དཔའ་དར། ཕྲུག་གཟན། མཛོད་གོས་ཡུག་གི་
དགུ་ཚན། ཀླུ་སྡིངས་མགོ་པ་དྲུང་རམ་པར་བསོད་བཏགས་ཀྱི་དཔའ་དར། ཐེར་གཟན་ལེགས་
677



པ། མཛོད་གོས་ཁ་དགུ་འབྲེལ་གྱི་བདུན་ཚན། གསེར་གཏོང་མགོ་པ་བློ་བཟང་ཡར་འཕེལ་ལ་
བསོད་བཏགས་ཀྱི་དཔའ་དར། ལེ་ནའི་གཟན། གོས་ཁོ་འབྲེལ། བསོད་བཏགས་བཅས་
བསྟར། ལྕགས་སྤྲེ་ཟླ་བ་བདུན་པའི་ཚེས་གཅིག་ལ་སྐུ་གདུང་རིན་པོ་ཆེའི་ཞལ་རས་ལྷ་ཁང་དུ་ཇི་
སྲིད་པར་ཟླ་བ་བྱུང་ངོ་ཅོག་གི་ཚེས་ལྔ་ལ་བརྒྱ་མཆོད་སྣ་ལྔ་ཚར་རེ་འབུལ་སྣོད་རག་ཏིང་ཆེ་བ་
དང་ཆུང་བ། མཆོད་ཀོང་བཅས་སོ་སོ་ནས་བརྒྱ་དང་བཅུ་གསུམ་རེ་དང་སྤོས་འཛིན་སོགས་བཟོ་
བར་ཟངས་བཟོ་དབུ་མཛད་བྲེ་སྲང་གིས་ཟླ་བ་ལྔ་དང་ཞག་བརྒྱད་སོང་བར་ཉིན་གླ་ཁལ་གཅིག་
བྲེ་བཅོ་ལྔ་རེ་དང་། ཚེ་རིང་བསམ་གྲུབ་དང་བསྟན་འཛིན་ལ་ཉིན་གླ་ཁལ་གཅིག་བྲེ་བརྒྱད་རེ།
པད་ཆིང་ལ་ཉིན་གླ་བྲེ་བཅུ་བཞི་རེའི་རྩིས་ལ་གོས་དར། གོན་པ། འབྲུ་བཅས་ གཟབས་
《གཟབ་》ངེས་དང་། ལྕགས་བྱ་ཟླ་བ་བདུན་པའི་ཚེས་ཉེར་ལྔ་ལ་སྐུ་གདུང་རིན་པོ་ཆེའི་སྐུ་
མདུན་དུ་སྟོང་མཆོད་འབུལ་སྣོད་མཆོད་ཏིང་དང་ཀོང་བུ་བཅས་གྲ་མཚུངས་སྟོང་ཚར་བཟོ་བར་
དབུ་མཛད་བྲེ་སྲང་གིས་ལས་རྒྱུན་ཟླ་བ་བདུན་ཞག་གསུམ་སོང་བར་ཉིན་གླ་ཁལ་གཉིས་རེ།
སློབ་གསར་བ་པད་ཆིང་ལ་བྲེ་བཅུ་དྲུག་རེའི་རྩིས་ལ་གོས་དར། གོན་པ། འབྲུ་བཅས་བསྟབས།
གསེར་ཕིགས་ཀྱི་ཤིང་ཆ་སྒྲོན་སྐབས་ལག་གཡོག་བཞི་བཅུ་ཞེ་ལྔ་སྐོར་ལ་མི་རེར་བྱེ་རིལ་སྡེར་མ་རེ།
བུར་ལྕགས་རེ། ཤ་སྣ་གཉིས་རེ་དང་འཁུར་སྣ་གསུམ་རེ། གསེར་ཕིགས་ཀྱི་ཟངས་སྒྲིག་སྐབས་
ལག་གཡོག་བརྒྱ་དང་སོ་ལྔ་སྐོར་ལ་གོང་ལྟར་བདུན་སྡེར་རེ། སྔ་ཕྱིར་བཟོ་བ་རྣམས་ལ་སྟོན་མོ་
རྒྱབ་བཅས་དང་། ལག་གཡོག་བཅས་ཚང་མ་ལ་སྔ་ཕྱིར་གྲོ་འབྲས་ཀྱིས་ཡིད་ཚིམ་པ་དང་།
མཆོད་ཁང་རིན་པོ་ཆེའི་ལས་རྒྱུན་ཚུགས་པ་ནས་མཇུག་འཁྱོངས་ཀྱི་བར་འུལ་མི་ཀུན་ལ་ཉིན་རེ་
ལ་ཇ་ཐུག་བཞི་རེ་དང་། སྐོར་ཤལ་མི་རེར་ཆང་དངུལ་ཕོར་རེ་ཆག་མེད། དེ་སྟེང་འཕར་བྲེ་ཚད་
ཀྱི་ནས་ཁལ་སྟོང་དང་སུམ་བརྒྱ་བཞི་བཅུ་ཞེ་དགུ་བྲེ་བཅུ་གསུམ་གྱི་བཏུང་བ་བཅས་བསྟབས།
མགོ་པ་ལ་སོགས་པའི་ལས་བྱེད་ཚང་མར་དད་ལྡན་རྣམས་ནས་རྗེ་བླ་མ་དེ་ཉིད་ལ་དང་བ་ཆེན་
པོས་ཀུན་ནས་བསླངས་ཏེ་བསོད་ནམས་ཀྱི་བྱ་བ་ཇི་ལྟར་བསྒྲུབ་པ་ཡང་། རྒྱལ་དབང་ཐམས་
ཅད་མཁྱེན་པ་ཆེན་པོ་མཆོད་ཡོན་ནས། མགོ་པ་མགྲོན་གཉེར་ས་ཁུད་པར་སྟོན་མོ་རྒྱས་པའི་
ཐོག་སྟོན་རྒྱབ་ཏུ་མཛོད་བཏགས། བཟང་གོས་ཀྱིས་གཙོས་པའི་དགུ་ཚན། ལས་རྒྱབ་པ་དྲག་
ཞན་སྤྱིར་མཛོད་བཏགས། རྟ། གོས་ཡུག་རེས་གཙོས་པའི་དགུ་ཚན་གསུམ། བཟོ་རིགས་བལ་
བུ། ཤིང་བཟོ། རྡོ་བཟོ། ཞལ་མཁན་སོགས་དབུ་ཆེན་སྤྱིར་མཛོད་བཏགས། རྟ། གོས་ཡུག་
678



རེས་གཙོས་པའི་དགུ་ཚན་གསུམ། དབུ་ཆུང་སྤྱིར་གོང་འདྲ། བཟོ་རིགས་པ་ཡོད་དོ་ཅོག་སྤྱིར་
མཛོད་བཏགས། རྟ། གོས་ཡུག་རེས་གཙོས་པའི་དགུ་ཚན་དགུ། ཀླུ་སྡིངས་ནང་བཟན་བཅུ་
དྲུག ། ཆང་མ་གཉིས། ཟུག་རྒྱབ་པའི་ཟླ་བོ་གཉིས། རྒན་པོ་བཅུ་དྲུག་རྣམས་ལ་བསོད་
བཏེགས། རྟ། འབྲས་ལྟང་གཉིས། གོས་ཡུག་གིས་གཙོས་པའི་དགུ་ཚན་གསུམ། རྡོ་ཤིང་སློབ་
གསར་བ་བདུན་སྤྱིར་བསོད་བཏགས། འབྲས་ལྟང་། གོས་ཡུག་གིས་གཙོས་པའི་དགུ་ཚན་
གཅིག་རྣམས་དང་། ལག་གཡོག་འུལ་མི་རྣམས་ལ་མི་རེར་རྩམ་བྲེ་བཅུ་རེ། འཁུར་བ་ལག་
སྡོགས་གཉིས་རེ། ཤ་རྡོག་རེ། སྤྱིར་རྟ་སུམ་ཅུ་བཅས་པའི་དངོས་སྐྱེས་བཟང་པོ་སྩལ། སྲིད་
སྐྱོང་ཉིད་རང་ནས་དང་བ་ཆེན་པོས་སྒེར་གཞིས་ཕོ་ལྷ་དང་རིན་ཆེན་རྩེ་གཉིས་ནས་མགོ་པ་
མགྲོན་སར་སྟོན་མོ་རྒྱས་པའི་ཐོག་སྟོན་རྒྱབ་མཛོད་བཏགས་ཀྱི་དཔའ་དར། རྩེད་ཞྭ་བཅས་གོན་
པ་ལུས་གང་། ཁ་བཏགས། གོས་ཡུག་གིས་གཙོས་པའི་དགུ་ཚན། ཀླུ་སྡིངས་མགོ་པ། ཟུག་
རྒྱབ་པ་གཉིས། བྲིས་པ་དབུ་མཛད་བཅས་སོ་སོར་མཛོད་བཏགས་ཀྱི་དཔའ་དར། ཞྭ་གོས་དོད་
འབྲས་ལྟང་རེ། བལ་ལྕགས་གཉིས་རེ། ལྕགས་ཀྲོལ་གསུམ་རེ། མཛོད་བཏགས། གོས་ཡུག་
གིས་གཙོས་པའི་དགུ་ཚན་གསུམ། བལ་བུ། ཤིང་བཟོ། རྡོ་བཟོ། ཞལ་མཁན་བཅས་ཀྱི་དབུ་
ཆེན་དགུ་དང་དབུ་ཆུང་བཅུ་གཉིས་བཅས་སོ་སོར་མཛོད་བཏགས་ཀྱི་དཔའ་དར། དབུ་ཆེན་
རྣམས་ལ་ཞྭ་གོས་རེ། མཛོད་བཏགས། གོས་ཡུག་རེས་གཙོས་པའི་དགུ་ཚན་གསུམ། དབུ་ཆུང་
བཅུ་གཉིས་ལ་ཚན་གྲངས་གོང་འདྲ། བཟོ་རིགས་པ་བརྒྱ་དང་ལྔ་བཅུ་ང་གཅིག ། ཀླུ་སྡིངས་
མགོ་པའི་ཚ་བོ་བཅས་ལ་བསོད་བཏགས་ཀྱི་དཔའ་དར་རེ། མཛོད་བཏགས་དང་གོས་ཡུག་རེས་
གཙོས་པའི་དགུ་ཚན་བདུན། ་ཀླུ་སྡིངས་ནང་གཟན་བཅུ་དྲུག །ཆང་མ་གཉིས། ལས་རྒྱབ་པའི་
ཟླ་བོ་གཉིས། རྒན་པོ་བཅུ་དྲུག་བཅས་ལ་ཁ་བཏགས་སྐྱ་ཆེན་གྱི་དཔའ་དར་རེ། ཁ་བཏགས།
གོས་ཡུག་རེས་གཙོས་པའི་དགུ་ཚན་གསུམ། རྡོ་ཤིང་སློབ་གསར་བ་གསུམ་ལ་སྐྱ་ཆེན་གྱི་དཔའ་
དར། ཁ་བཏགས། གོས་ཡུག་གིས་གཙོས་པའི་དགུ་ཚན། འུལ་མི་བྱིངས་ལ་རྩམ་བྲེ་བཅུ་རེ།
འཁུར་བ་ལག་སྡོགས་གཉིས་རེ་དང་ཤ་རྡོག་རེ། སྟོན་རྒྱབ་ཐ་ཀོ་དྲ་སུམ་ཅུ་སོ་གཅིག་རྣམས་དང་།
གངས་ཅན་གྲུབ་པའི་ཐིག་ལེ་ཆེན་པོ་དཔལ་ལྡན་ས་སྐྱ་པ་དང་། རྗེ་ཞལ་སྔ་ནས་རྣམ་པ་བཞི།
གྲྭ་ཚང་སོ་སོའི་སྤྱི་སོ། རྗེ་ཉིད་ཀྱི་ཞབས་གྲས། གསོལ་དཔོན་རབ་བརྟན་པ། མགྲོན་གཉེར་ས་
ཁུད་པ། དཀའ་ཆེན་མགྲོན་གཉེར་དང་དཔལ་འབྱོར་ལྷུན་པོ་བ་ཐུན་མོང་། དཔོན་ཚང་དགེ་
679



སློང་དཔལ་འབྱོར་ཡར་འཕེལ། ལྡེ་ཆུང་པ་དཀའ་ཆེན་བློ་བཟང་དགེ་འདུན། སྐུ་གཉེར་དགེ་
སློང་ཀུན་བཟང་། ད་ལྟའི་མཛོད་པ་བློ་བཟང་ཚེ་དབང་། ཀླུ་སྡིངས་མགོ་པ་དང་ཟུག་རྒྱབ་པ་
གཉིས་ཐུན་མོང་། ཚོང་དཔོན་དགེ་ལེགས། བློ་བཟང་བསམ་གཏན། བློ་བཟང་ཡར་འཕེལ།
དབེན་དགོན་དྲུང་ཆེན་རྗེ་དྲུང་དྲུང་རམ་པ་བློ་བཟང་དར་རྒྱས། ལྷན་གཉེར་པ་དཔལ་འབྱོར་
རྒྱལ་མཚན། ཐོབ་རྒྱལ་གཉེར་པ་དཀའ་ཆེན་དམ་ཆོས་ལྷུན་གྲུབ། མཚར་གཉེར་པ་རིན་ཆེན།
གདོང་དཀར་གཉེར་པ་བློ་བཟང་སྨོན་ལམ། རིན་ཆེན་རྩེ་གཉེར་པ་བློ་བཟང་བཀྲ་ཤིས། ལྷུན་
གྲུབ་རྩེ་གཉེར་པ་བློ་བཟང་པདྨ། བཞད་གཉེར་པ་དཀའ་ཆེན་ནོ་ནོ་དང་བློ་བཟང་སྨོན་ལམ་
ཐུན་མོང་། རྒྱལ་ཆེན་རྩེ་གཉེར་པ་བློ་བཟང་བརྩོན་འགྲུས། སླེ་ཕུ་གཉེར་པ་ཡེ་ཤེས་དཔལ་
འབྱོར། གཅེན་ལུང་གཉེར་པ་རྗེ་དྲུང་བློ་བཟང་ནོར་བུ། གམ་པ་གཉེར་པ་དྲུང་རམ་པ་ལེགས་
གྲུབ་པ་དང་ཡར་འཕེལ་ཐུན་མོང་། སྣར་ཐང་གཉེར་རྙིང་དྲུང་རམ་པ་ཡེ་ཤེས་དགེ་འདུན་དང་
གསར་པ་དྲུང་ཆེན་རྡོ་རྗེ་སོ་སོ། དར་རྒྱས་གཉེར་པ་བློ་བཟང་རྣམ་རྒྱལ། ཐར་པ་གཉེར་པ་
དཀའ་ཆེན་བློ་བཟང་ཡར་འཕེལ། བྲག་ཁུགས་གཉེར་པ་བློ་བཟང་མཁས་མཆོག །འདམ་བླ་མ་
དཀའ་ཆེན་འཇམ་དབྱངས། ལྷ་རྩེ་རྫོང་སྡོད་འདར་སྤེལ། སྤྱི་གཉེར་བློ་བཟང་ཤེས་རབ། ངམ་
རིང་རྫོང་སྡོད་རྩ་ལུང་པ་དང་རབ་བརྟན་པ་ཐུན་མོང་། ཕུན་གླིང་གཉེར་པ་བཀྲས་མཐོང་པ་
དང་སྨོན་འཚོ་བ་ཐུན་མོང་། འོར་ཏུ་སུ་པ་བློ་བཟང་ཆོས་འཕེལ། རྡ་ཡན་རྡོ་རའི་ཆོས་རྗེ།
ཧར་གདོང་མི་ཚན། བ་སོ་བ། སྲིད་པ། སྟག་མོ་བ། ཁལ་ཁ། ཐོན་པ། དབེན་དགོན་སྤྱི་སོ།
བྱམས་ཆེན་ཆོས་སྡེ། དགའ་ལྡན་རབ་རྒྱས། རི་བོ་དགེ་འཕེལ། བདེ་ཆེན་དགེ་སློང་དཀོན་
མཆོག་རྡོ་རྗེ། ཐུབ་བསྟན་མཁན་པོ། བཀྲ་ཤིས་དགེ་འཕེལ་གཞིས་བྱེས་ཐུན་མོང་། མདངས་
ཆེན་གཞིས་བྱེས་ཐུན་མོང་། ཆོས་འཁོར་བདེ་ཆེན། ངམ་རིང་ཆོས་སྡེ་སྤང་ཡུལ་བདེ་བ་ཅན།
བསམ་གྲུབ་དགའ་ལྡན། ལྷ་རྩེ་ཆོས་སྡེ། ཕུན་གླིང་ཆོས་སྡེ། གངས་ཅན་ཆོས་འཕེལ། སྲིད་
ནོར་བུ་ཆོས་འཁོར། ངོར་ཆོས་སྡེ། གཞི་གནས་པ། འབྲོང་རྩེ་བ། སྨན་ཐང་པ། བྲུལ་ཚང་
པ། རི་གདོང་པ། བཀྲས་མཐོང་པ། ལྷུན་གླིང་པ། གྲོང་སྟོད་ཁང་གསར་བ། མང་མཁར་
བདེ་གླིང་པ་བཅས་ནས་སྟོན་མོ་དང་སྟོན་རྒྱབ། སྟོན་དོད་སོགས་རྒྱ་ཆེར་བསྟབས། ཕྱག་ཕྱག་
པ་ཚོགས་གསོག་པ་དང་། མ་ཆེན་བློ་བཟང་འཇམ་དབྱངས། རྩྭ་གཉེར་བཀྲ་ཤིས་རྒྱ་མཚོ།
གཞོལ་སྐྱ་བོ་པ། རི་ཕུག་བླ་མ་རྣམས་ཀྱིས་ཇ་ཐུག་དང་སྐོར་ཤལ་རྒྱས་པར་བསྟབས། རྒྱལ་བའི་
680



བཀའ་འགྱུར་རིན་པོ་ཆེ་གསར་བཞེངས་ཀྱི་གླེགས་ཤིང་གི་ངོས་ལ་སྤེལ་རྐྱང་པས་མཚལ་རྫིབས་
《བརྗིབས་》བྱུགས་ཀྱི་སྟེང་དུ་གསེར་རིས་བགྱིས་པར་ཟླ་གཅིག་ཞག་གསུམ་སོང་བར་ཉིན་གླ་
ཁལ་ལྔ་བྲེ་བཅོ་ལྔ་རེ། ཟླ་བོ་གསུམ་སོ་སོར་ཉིན་གླ་ཁལ་གཉིས་བྲེ་ལྔ་རེའི་རྩིས་བཅས་པར་གོས་
དར། འབྲུ། གོན་པ་བཅས་གཟབས་《གཟབ་》པ་དང་། ཤོག་བུ་ལྷོ་ཤོག་རབ་བརྟན་ཁ་ཤོག་
གི་རྒྱབ་མདུན་ལ་ཙི་ནའི་ཡུལ་གྲུ་ནས་ཐོན་པའི་མཐིང་ཤོག་སྦྱར་བར་གདོང་དཀར་ལྟོ་གར་བ་
བསོད་ནམས་གར་དབང་ལ་ཉིན་གླ་ཁལ་གཉིས་བྲེ་ལྔ་རེ། ཞྭ་ལུ་ཕུན་ཚོགས། ཆོས་ཉི་འདྲེ་
བསྐྱུར་སོགས་མི་དྲུག་བཅས་ཀྱིས་ལས་རྒྱུན་ཟླ་བ་གསུམ་དང་། ལྔ་དྲུག་སོགས་སྣ་ཚོགས་སོང་
བར་ཉིན་གླ་ཁལ་རེ་བྲེ་བཅོ་ལྔ་རེ། ཡང་ཞྭ་ལུ་བ་ཚེ་བརྟན་སོགས་མི་བཅུ་བདུན་ལའང་གོང་འདྲ་
དང་། ལག་གཡོག་ཉི་ཤུ་སྐོར་ནས་ཤོག་སྦྱོར་དཔེ་འགྲེ་བྱུང་བར་ཉིན་གླ་བྲེ་དྲུག་རེ་རྩིས་ལ་གོས་
དར། འབྲུ། གོན་པ་སྣེ་མང་རས་ཆེ། ལག་གཡོག་བྱིངས་ལ་ཁ་བཏགས། གོན་པ། བལ་
བཅས་ཀྱིས་ཡིད་མགུ་བར་མཛད། ལྕགས་བྱ་ཟླ་བ་བཞི་པའི་ཚེས་བཅུ་བདུན་གཟའ་སྐར་སོགས་
ཕུན་སུམ་ཚོགས་པའི་ཉིན་རྒྱལ་བའི་བཀའ་འགྱུར་རོ་ཅོག་རྒྱ་ནག་ཡུལ་གྲུའི་མཐིང་ཤོག་ལ་གསེར་
གྱིས་གར་འདྲོངས་སུ་བཞེངས་པར་དཔོན་ཡིག་པ་ལྟོ་གར་བ་རྒྱུན་སྡོད་གྲགས་ལྡན་ཚེ་རིང་།
གདོང་དཀར་བ་དངོས་གྲུབ་ཚེ་རིང་། དཔོན་ཡིག་པ་བྱིངས་བརྒྱ་དང་བཅུ་གཅིག །ཞུས་ཆེན་
དགེ་བའི་བཤེས་གཉེན་དྲུག་བཅས་པར་ཕྱེ་མར། མཆོད་འབྲུ། ཕུད་ཆང་། མདའ་དར་སྣ་ལྔ།
འཛུགས་སྟོན། སྟོན་རྒྱབ་ལྟོ་གར་བ་གཉིས་ལ་ཁ་བཏགས་ཉིན་བདེ་ཆེ་ལེགས་རེ། སྤྱིར་མཛོད་
དགོས། དཔའ་དམ་བཀྲོལ་ཚགས་ཀྱིས་གཙོས་པའི་ཚན་གྲངས་བཟང་པོ་བཅུ་གསུམ་ཚན།
ཞུས་དག་པར་ལྔ་ཚན། བར་སྟོན་སྐབས་བཟང་གོས་ཁ་དགུ་འབྲེལ་གྱིས་གཙོས་པའི་བདུན་ཚན།
ལྟོ་གར་བ་གཉིས་ལ་བཟང་གོས་ཁ་དགུ་འབྲེལ་གྱིས་གཙོས་པའི་དགུ་ཚན། དཔོན་ཡིག་པ་བྱིངས་
ལ་བཟང་གོས་བཅད་ལྡན་སྔོན་པོ་དང་དམར་པོ། རྒྱབ་བཏགས། སྤྲིན་རིས་དམར་སེར་ཡུག་
བཅས་ཀྱིས་གཙོས་པའི་དགུ་ཚན་བཟང་པོ་ལྔ། ལྟོ་གར་བ་གཉིས་ནས་པུསྟི་དང་པོ་རྣམས་ཀྱི་
དབུ་ཤོག་དང་པོ་འདྲི་སྐབས་ཕྱེ་མར། མདའ་དར་སོགས་དང་། ལྟོ་གར་བ་གཉིས་ལ་གོས་ཁ་
དྲུག་འབྲེལ་གྱིས་གཙོས་པའི་བདུན་ཚན། རྩེ་གྲས་སྐབས་ཕྱེ་མར། མདའ་དར། བཟང་གོས་
ཡུག་རེས་གཙོས་པའི་ཚན་གྲངས་གཉིས། གྲོལ་སྟོན་དང་བསྟུན་ལྟོ་གར་བ་གཉིས་ལ་ཡོན་འཕར་
བྲེ་ཚད་ཀྱི་ཁལ་ཉིས་བརྒྱ་དྲུག་ཅུ་རེ་གཅིག་བྲེ་བཅུ་གསུམ། ཡིག་གཟུགས་ལེགས་པ་དང་གསེར་
681



གར་འདྲོངས་གཙོ་བོར་བཏོན། མཁས་མགྱོགས་བཅས་ཀྱི་ཨངྒི་དང་པོ་ཚེ་དབང་བཟང་པོ་དང་།
ཉན་རྒྱལ་། ཚེ་ནོར་སོ་སོར་འཕར་ཁལ་ལྔ་བཅུ་རེ། ཨང་གཉིས་པ་རྟ་མགྲིན་མགོན་པོ་སོགས་མི་
ལྔ་ལ་འཕར་ཁལ་བཞི་བཅུ་ཞེ་ལྔ་རེ། ཨང་གསུམ་པ་ཚེ་དབང་འགྱུར་མེད་སོགས་མི་གསུམ་ལ་
འཕར་ཁལ་བཞི་བཅུ་རེ། ཨང་བཞི་པ་སྐར་རྒྱལ་སོགས་མི་གསུམ་ལ་འཕར་ཁལ་སུམ་ཅུ་སོ་ལྔ་རེ།
ཨང་ལྔ་པ་བསོད་ཕུན་ཅན་གཉིས་ལ་འཕར་ཁལ་སུམ་ཅུ་རེ་བཅས་ལ་ཚང་མར་ཚན་གྲངས་རེ་
དང་། ལྟོ་གར་བ་གཉིས་བཅས་དཔོན་ཡིག་པ་དགུ་བཅུ་གོ་དྲུག་གིས་ཟླ་བ་ལྔ་དང་ཞག་བདུན་རེ་
སོང་བར་ཡོན་མི་རེར་ཉིན་གླ་ཁལ་གཉིས་བྲེ་བཅུ་རེའི་རྩིས་ཁྱོན་ཁལ་སུམ་ཁྲི་བདུན་སྟོང་དྲུག་
བརྒྱ་བརྒྱད་ཅུ་རྩིས་ཐོབ་པར་བཀྲ་ཤིས་པའི་ཁ་བཏགས་དགུ་བཅུ་གོ་དྲུག མི་རེར་འབྲུ་ཁལ་བཅུ་
རེ། གསེར་མགུར་ཞོ་དང་དངུལ་སྲང་དགུ་བཅུ་གོ་དྲུག་རེ། མཛོད་གོས་རྒྱབ་བཏགས་སོགས་
ཡུག་བཅུ་གཉིས། མུ་ཏིག་གི་ཐོད་མཛེས། དཔྲལ་གཡུ་བདུན། སྐེ་ཐག་ཆེ་ཆུང་བཅོ་ལྔ། གཡུ་
དང་བྱུ་རུ་སྤོས་ཤེལ་གྱི་ལྟག་ཛར་སུམ་ཅུ་སོ་བཞི། མུ་མེན་སོགས་ཀྱི་ཕྲེང་བ་སྣ་ཚོགས་བརྒྱུད། བྱུ་
རུའི་ཤལ་པ་ཆེ་ཆུང་ཉེར་གཅིག །ཤེལ་རིགས་དང་ཉ་ལྕིབས། དུང་སོགས་ཀྱི་ཕྲེང་བ་རྒྱུན་ཡོད་
མེད་ཉེར་གཅིག །གོས་སློག །མགོ་ཕྱུ། སྟོད་ལྟང་། འགའ་སོགས་རས་རིགས། ཐ་མི་ཁ་ཀོ་
དྲ། ལྕགས་གྲོལ། རལ་གྲི་ཤུབས་བཅས། རྗེས་སློབ་དཔོན་ཡིག་པ་དར་རྒྱས་སོགས་མི་བཅུ་
གཉིས་ཀྱིས་ཟླ་བ་གཉིས་དང་གསུམ་བཞི་སྣ་ཚོགས་སོང་བར་གོང་བཞིན་རྩིས་པར་ཁལ་སུམ་སྟོང་
དྲུག་བརྒྱ་སུམ་ཅུ་ཕྱེད་སོ་གསུམ་རྩིས་ལ་ཁ་བཏགས་བཅུ་བཞི། གསེར་མགུར་ཞོ་བཅུ་བཞི།
མཛོད་གོས། སྐེ་ཐག་གསུམ། གོས་སློག་བཅུ། མགོ་ཕྱུ་གཉིས། ལྕགས་ཀྲོལ། རལ་གྲི། མགོ་
པ་དྲུང་རམ་པ་བློ་བཟང་དཔལ་འབྱོར་ལ་ཁ་བཏགས། གསེར་མགུར་ཞོ་གསུམ། དངུལ་སྲང་
གསུམ། གོས་སྟོད། ཐེར་བུབས་གཉིས། ཕྲུག་ཆུང་བུབས་གསུམ། ཞུས་ཆེན་དཀའ་ཆེན་
མཁས་བཙུན་སོགས་མི་དྲུག་གིས་ཟླ་བ་ལྔ་དང་ཞག་ལྔ་སོང་བར་ཉིན་རེར་ཁལ་རེ་བྲེ་དྲུག་རེའི་
རྩིས་ལ་ཁ་བཏགས། འབྲུ། གོས་ཡུག །གོས་སྟོད་དྲུག ཐང་ཤས་དྲུག །གཟན་དྲུག་བཅས་
ཀྱིས་ཀུན་གྱི་ཡིད་མགུ་ངེས་བསྒྲུབས། ཚང་མར་ཉིན་རེར་བྲེ་བཅོ་ལྔ་རེ། ལག་གཡོག་རྒྱུན་སྡོད་
བཅུ་དྲུག་ལ་ཉིན་རེར་བྲེ་བརྒྱད་རེའི་རྩིས་ལ་འབྲུ་ཁལ་ཉིས་བརྒྱ་དང་དྲུག །བལ་ཁལ་ལྔ་བརྒྱ་
དང་བཅུ་དྲུག་ཉག་བཅུ་གཉིས། གཞིས་ཁག་ཉེ་སྐོར་ནས་ལག་གཡོག་ཏུ་ཡོང་མི་བཅུ་གཅིག་ལ་
ཉིན་རེར་བྲེ་བདུན་རེའི་རྩིས་ལ་འབྲུ་དང་བལ་བཅས་བསྟབས། བཀའ་འགྱུར་རིན་པོ་ཆེའི་ཤོག་
682



བུ་གྲངས་སུམ་ཁྲི་བརྒྱད་སྟོང་སུམ་བརྒྱ་སུམ་ཅུ་ལ་གྲང་སེར་《གསེར་》སྤུས་ལེགས་མགུར་ཞོ་སུམ་
སྟོང་བཞི་བརྒྱ་དྲུག་ཅུ་རེ་བཞི་བསེ་བ་བཅུ། གླེགས་ཤིང་ལ་མགུར་ཞོ་བཅོ་ལྔ་དང་བསེ་བ་བཅུ་
དྲུག །བཟང་གོས་དམར་སེར་རྒྱ་ཡིག་མ་དང་ཁ་ཐི་སྔོ་ཁྲའི་གདོང་དར། ཞལ་ཁེབས་བཟང་
གོས་གཞི་དམར་གསེར་གྱི་དྲ་བ་དྲ་ཕྱེད་དང་བཀྲ་ ཤིས་རྟགས་བརྒྱད་ཀྱི་རི་མོ་ཅན་མངགས་
བཏགས་ཧོར་དར་གྱི་ནང་ལྡན། མཛོད་གོས་སེར་པོའི་ན་བཟའ་ཧོར་དར་སེར་བོའི་རྒྱབ་ལྡན།
སེ་ཐ་ཧོ་ཁྲ་བོའི་གླེགས་ཐག་ཨ་ལུང་བཅས་པ། ཕྱི་སྒྲིལ་རྒྱུ་རས་སེར་པོའི་ན་བཟའ་ཅན་རྣམས་རྗེ་
བླ་མ་རྡོ་རྗེ་འཆང་བཀའ་དྲིན་མཚུངས་པ་མེད་པ་དེ་ཉིད་ཀྱི་དགོངས་པ་ཆོས་ཀྱི་དབྱིངས་སུ་
རྫོགས་པ་དང་། ཐུགས་རྗེའི་གཟིགས་པ་བླ་ན་མེད་པས་དུས་གནས་ཀུན་ཏུ་སྐྱོང་བའི་ཕྱིར་ཕྱག་
མཛོད་དེ་ཉིད་ཇི་སྲིད་འཚོ་བའི་བར་དུ་ཅི་ཤོར་ཕངས་མེད་ཀྱི་དད་པ་ཆེན་པོས་འགན་ལེན་
མཛད་ཅིང་། ཕྱག་མཛོད་ཉིད་དུས་ཀྱི་ཆོས་ཉིད་དུ་གྱུར་ནས་སྔར་སྨོས་པ་བཞིན་མགྲོན་ས་རང་
ནས་འགན་ལེན་དང་། རོགས་ལམ་བྱེད་མི་རྣམས་ནས་ཀྱང་ཕྱིར་མོ་ཆེ་གྲུ་བཞི་ཟུར་འདེགས་
ཀྱིས་ལེགས་པར་བསྒྲུབ་ཅིང་། དེ་དག་ཐམས་ཅད་ཀྱང་ཐར་པ་བླ་ན་མེད་པ་རྫོགས་པའི་བྱང་
ཆུབ་ཐོབ་པའི་ཕྱིར་རྗེ་བཙུན་བླ་མ་མཆོག་གིས་ཚེ་རབས་ཐམས་ཅད་དུ་དགྱེས་བཞིན་རྗེས་སུ་
འཛིན་པའི་ཐབས་འབའ་ཞིག་ཏུ་ཡིད་ལ་བརྣགས་པར་བྱས་སོ། །
གཉིས་སྤང་དབུས་སུ་ཟུང་འཇུག་རྡོ་རྗེའི་ཐུགས། །གང་གི་ཟ་མ་ཏོག་དེའང་འགྲོ་ཀུན་
ལ། ། ཕན་དང་བདེ་བ་སྦྱིན་ཕྱིར་ཐུགས་རྗེའི་ཤུགས། །འགོག་པ་མེད་པ་ཧྲིལ་པོ་གཅིག་ཏུ་
བཞུགས། །ཟླ་བ་ལན་བརྒྱར་བཞུ་བ་མ་འཕོས་པའི། །ཉལ་འགྲོ་དཀར་པོ་སྒྲ་གཅན་གྱིས་བཏུང་
བ། །རྟག་པར་བཅིངས་པའི་འབྲས་བུ་རྡོ་རྗེའི་ཁམས། །མཚོན་ཕྱིར་རླན་གྱི་སྐྱོན་ཀུན་བྲལ་བར་
བརྟག །དངོས་ཀུན་གདོད་ནས་རང་ཚུགས་རི་བོ་བརྟན། །མཐར་འཛིན་ལྟ་བ་འཕྲོག་བྱེད་
ལུང་རིགས་གཟེར། །རྣོན་པོས་བཅོམ་ཕྱིར་རྟེན་འབྲེལ་བསླུ་མེད་པ། །མཚོན་ཕྱིར་མཆོད་སྡོང་
ངོ་མཚར་ཅིར་ཡང་བཀྲ། །རྟེན་དང་བརྟེན་པ་ཀུན་གྱི་རྣམ་པར་འཕྲུལ། ཡེ་ཤེས་སྣང་བ་གཞར་
ཡང་འགོག་མེད་སྣང་། ། ཐ་མལ་སྣང་བ་འགྲིབ་པའི་ཁང་པ་བརྩེགས། ། རིན་ཆེན་ཕྲ་ཚོམ་
འབར་ཕྱིར་སྟོན་འདི་རྨད། །ཆོས་དང་ལོངས་སྤྱོད་རྫོགས་པའི་བཀོད་པ་ཡི། །རྣམ་འགྱུར་དེ་ལ་
མཆོད་ཕྱིར་འཆི་མེད་དང༌། །རྐང་གཉིས་གདེངས་ཅན་སྔོན་གྱི་ལྷ་གཤིན་རྗེ། ཀུན་གྱིས་རང་
རང་མཐུ་སྟོབས་ཅིར་ཡང་སྤྲོས་། ཅུང་ཟད་ཙམ་ཞིག་འབྲེལ་པར་གྱུར་དེ་ལའང་། ཕན་པ་སྟོན་
683



ལ་མཚུངས་པའི་ཟླ་ཀུན་དང་། །ཡོངས་སུ་བྲལ་བ་དེ་ཕྱིར་སྐྱབས་སུ་གསོལ། ། སྙན་པའི་ངག་
གིས་ཀུན་ཏུ་བརྗོད་པར་བྱ། །བྱ་བ་ཡུལ་ལ་ཡོད་པའི་འཕྲིན་ལས་དང་། །བྱེད་པ་པོ་ལ་ཡོད་
པའི་འཕྲིན་ལས་ཀྱི། །རྣམ་པར་འགྱུར་བ་ཅིར་ཡང་སྤྲོ་བ་ནི། །ཡིད་བཞིན་ནོར་དང་བུམ་པ་
བཟང་པོ་བཞིན། །མཆོད་པའི་བྱེ་བྲག་ཅུང་ཟད་བྱེད་ཀུན་ཀྱང་། སྲིད་པའི་རི་བོ་ཧྲུལ་པོར་
འགྱུར་བྱེད་ན། །རྩེ་གཅིག་གསོལ་བ་འདེབས་པའི་སྐྱེ་བོ་ལ། །ཕན་བདེ་མཐར་ཐུག་སྩོལ་བ་ལྟ་
ཅི་སྨོས། ཞེས་པ་ནི་མཆོད་སྡོང་ཆེན་པོ་བསྐྲུན་པ་སོགས་མཛད་པའི་ཡན་ལག་གི་ལེའུ་སྟེ་བརྒྱད་
པའོ། །
ལེའུ་དགུ་པ། སྐུའི་ཆེ་བ་བརྗོད་པའི་སྐོར། ་་་
༈ དེ་ལྟར་བདག་ཅག་རྣམས་ལ་བཀའ་དྲིན་མཚུངས་པ་མེད་པ་ཆོས་ཀྱི་རྒྱལ་པོ་པཎ་ཆེན་
ཕྱོགས་ཐམས་ཅད་ལས་རྣམ་པར་རྒྱལ་བ་རྡོ་རྗེ་འཆང་ཆེན་པོ་རྗེ་བཙུན་བློ་བཟང་ཡེ་ཤེས་དཔལ་
བཟང་པོའི་ཞལ་སྔ་ནས་དེ་ཉིད་ནི། གླེགས་བམ་རིན་པོ་ཆེ་ལས། སེངྒེ་ལྟ་བུར་མི་སྐྲག་པའི། །
ཐུགས་རྗེ་ཆེན་པོས་འགྲོ་བ་འཛིན། ཅེས་མཛད་པ་ལེ་ལག་དང་བཅས་པ་ལུང་བསྟན་ཅིང་།
བསོད་ནམས་མཆོག་གི་མཚན་ལྡན་པ། རྩོད་དུས་དགུ་ཡི་ཐ་མ་ལ། །བསྟན་པའི་མེ་རོ་གསོ་བར་
བྱེད། །བཤད་ཚོགས་རྒྱ་མཚོ་ལྟ་བུ་ནའང་། ཁྲིམས་ནི་ཅུང་ཟད་ལྷོད་པར་འགྱུར། ། རྨིག་
གཅིག་པ་དང་མཆེ་བ་ཅན། །ཁྲིམས་འཆལ་བྱོལ་སོང་སྐྱོང་བར་བྱེད། །སྡིག་གྲོགས་འཕེལ་ཞིང་
སྐྱེ་བོས་གང་། །རང་ཉིད་མི་བསྲུན་གཞན་ལ་འཕྱ། །ནོར་བདུན་འདོར་ཞིང་ནོར་མིན་བསྒྲུབ།
ཁྲིམས་བོར་འདོད་ཡོན་དོན་དུ་གཉེར། །ཨེ་མ་དེ་འདྲའི་བསྟན་པ་ལ། །ཆོས་གྲྭ་དེ་ཡང་གཡེལ་
བར་འགྱུར། ཞེས་སྐུ་དུས་དེར་ཇི་ལྟར་འབྱུང་བ་རྣམས་གསལ་བར་ལུང་བསྟན་ཏེ། ་དེ་དག་གི་
དོན་དེང་དུས་ཀྱི་སྐྱེ་བོ་རྣམས་ལ་བློ་གྲོས་འཕེལ་བའི་ཕྱིར་ཅུང་ཟད་ཅིག་ཕྱེ་ན། དེ་ཡང་། རྗེ་བློ་
བཟང་ཆོས་ཀྱི་རྒྱལ་མཚན་དཔལ་བཟང་པོ་དེ་ཉིད་ཞིང་ལ་གཤེགས་སུ་ཉེ་བའི་ཚེ་དྲུང་འཚོ་བ་
ནམ་མཁའ་རྒྱལ་མཚན་གྱི་རྨི་ལམ་དུ་རྒྱལ་མཚན་ཤིན་ཏུ་ཆེ་བ་ཞིག་བཟུང་འདུག་བ་ལ་རླུང་ཆེ་བ་
ཞིག་ལངས་ནས་འགྱེལ་གྲབ་《གྲབས་》བྱུང་བའི་ཚེ་མི་ནག་པོ་ཞིག་བྱུང་བར་བཟུང་རོགས་
བཅོལ་བར། ད་ལམ་བཟུང་མི་ཐུབ་ཟེར་ནས་རྒྱལ་མཚན་བསྒྱེལ་བར་རྨིས་པར་གཉིད་སད་དེ་
684



རྣམ་རྟོག་ཟོས་ནས། རྗེ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་ལ་ཇི་ལྟར་གྱུར་པའི་
གནས་ཚུལ་ཞུས་པའི་ལན་དུ། བཀའ་ལས། ངེད་ཀྱིས་ཚེ་འདི་ལ་བྱ་བ་ཐམས་ཅད་བྱས་ཟིན།
ད་ཕྱི་མར་སྐུ་འདྲ་ལྟ་བུར་འདུག་ཆོག་པ་ཡོད་ཅེས་གསུངས་ཤིང་། དེ་ནས་ཞིང་ལ་གཤེགས་ཟིན་
པའི་རྗེས་སུ་ཀུན་གཟིགས་ལྔ་པ་ཆེན་པོ་དང་ལ་མོ་ཆོས་སྐྱོང་ཆེན་པོ་གཉིས་ནས་ཡེ་ཤེས་ཀྱི་
གཟིགས་པ་དྲི་མ་མེད་པས་ལེགས་པར་དཔྱད་དེ། རྗེ་བླ་མ་འདི་ཉིད་ངོས་འཛིན་མཛད་ནས་
ཐུགས་ཐོག་ལེགས་པར་ཆོད་པའི་ཚེ། ལ་མོ་ཆོས་སྐྱོང་ཆེན་པོར་གཏང་རག་གི་ལེགས་སོ་འབུལ་
བར་དཀའ་ཆེན་མགྲོན་གཉེར་དགེ་འདུན་ཚུལ་ཁྲིམས་བཏང་སྟེ། སྙན་དར་དང་མདུང་རྣོན་
མདུང་རྟིང་གི་ལྕགས་མེད་པ་ཞིག་ཕུལ་བར་ཆོས་སྐྱོང་ཆེན་པོ་ནས་གདུང་དེའི་སྟོད་སྨད་ཀུན་ཏུ་
གཟིགས་ནས་ཕྱག་མཐེབ་ཀེར་ཏེ་བླ་མ་བཟང་པོ་འདི་འདྲ་ཞིག་འབྱུང་སྟེ། མདུང་རིང་མེད་
ལུགས་ཀྱིས་ཕྱག་ཕྱི་ནོར་ཉན་འོང་བ་དཀའ་ཞེས་གསུངས་པ་ལྟར། རྗེ་བླ་མ་འདི་ཉིད་སྐུ་ན་ཕྲ་
མོའི་དུས་ནས་བཟུང་སྟེ། ཕྱག་ཕྱི་འགའ་ཞིག་བདུད་དང་འགོང་པོའི་སྤྲུལ་པ་དང་། འགའ་
ཞིག་བདུད་དང་འགོང་པོས་བྱིན་གྱིས་བརླབས་པ། འགའ་ཞིག་སྡིག་གྲོགས་ཀྱི་དབང་དུ་སོང་བ་
སོགས་སྣ་ཚོགས་ཤིག་བྱུང་སྟེ་མཛད་པ་ཕྲ་རགས་ཐམས་ཅད་ལ་བར་དུ་གཅོད་པ་ཤིན་ཏུ་མང་
བས་ཐོག་མ་ཐུགས་གཉེར་གྱི་ཚུལ་མཛད་པའི་ཚེ་ཡང་བགྲོ་གླེང་ཐུགས་ངར་དང་ལྡན་པས་གནང་
བ་དང་གསུང་བཤད་དྲག་པོར་མཛད་པའི་ཚེ་བླ་མ་ཟེར་བ་སྤམ་སྤམ་པ་ཞིག་དགོས་པས་དངོས་
ཉམས་མ་མཛད་ཅིག་ཟེར་ཞིང་གཟིམ་ཆུང་རང་དུ་བཞུགས་སུ་གསོལ། དེ་ལྟར་ཞུ་བ་པོ་རྣམས་
ལ་ཐུགས་བརྩེ་བ་ཆེན་པོས་དགོངས་ནས་ནང་དུ་ཡང་དག་འཇོག་འབའ་ཞིག་ལ་གཞོལ་ཞིང་
བཞུགས་པའི་ཚེ། ཐུགས་ཕལ་པ་ལྟར་ན་གཏི་ཐུག་པའི་རྣམ་པས་མཁས་ཚུལ་སོགས་ཅི་ཡང་མི་
བཞེས་པར་འདུག་པས་ཇི་འདྲ་ཞིག་ལེགས་ཞེས་ཆོས་སྐྱོང་ཆེན་པོ་སོགས་ལ་ཡང་ལུང་བསྟན་ཞུ་
ཞིང་། གདུལ་བྱ་ལ་རབ་བྱུང་བསྙེན་རྫོགས་དང་བཀའ་དབང་རྗེས་གནང་གནང་ལུགས།
བསླབ་དོན་གནང་ལུགས་ཚུན་ཆོད་ཀྱང་ཤོག་ཧྲིལ་ཉབ་ཉོབ་རེ་རང་གིས་མི་ཤེས་བཞིན་དུ་གཞན་
ལ་དྲིས་ནས་བསྒྲིགས་ཏེ་འདི་ལྟར་གནང་དགོས་ཞེས་སྙན་འབུལ་ཞུ་བ་དང་། རང་རང་སོ་སོར་
སྟོབས་འབྱོར་དང་ཁ་དྲག་དབང་ཆེ་འདོད་པས་ཚོང་དང་ཁེ་སྤོགས་རྒྱ་ཆེར་བྱེད་པ། རྟ་ནོར་
སོགས་གཏོས་ཆེན་པོ་གསོ་བ། ཕན་ཚུན་ཆགས་སྡང་གིས་འཐབ་འཁྲུག་བྱེད་པ་སོགས་ངན་སྤྱོད་
སྣ་ཚོགས་པ་ལྷུར་བླངས་ནས། རྗེ་བླ་མ་མཆོག་གི་གཟིམ་ཆུང་གི་ཉེ་འདབས་གསོལ་བ་ཁང་རང་
685



དུ་ཡང་ཁུ་ཚན་ཕན་ཚུན་དམར་གསོད་བྱེད་པ་སོགས་རྩིང་སྤྱོད་མཐའ་ཡས་པ་དང་། དེའི་
དབང་གིས་ཕྱོགས་བཞིའི་རྒྱལ་པོ་ཁག་དུ་མ་ནས་ཀྱང་རྗེ་ཉིད་ཀྱི་སྐུ་ཚ་སོགས་ཀྱི་མགོ་འབྲེག་པ་
དང་། ཕྱག་ཕྱི་ཞུ་མི་མགྲོན་གཉེར་སོགས་ཕོ་བྲང་གི་ནང་ཉིད་ནས་བཙན་སྤྱོད་ཀྱིས་ཁྱེར་བ་
སོགས་མ་རུངས་པའི་བྱ་བ་སྣ་ཚོགས་པ་ཞིག་བྱས་ཀྱང་། ཇི་སྐད་དུ། དགྲ་དང་གྲོགས་ལ་རི་བོ་
འདྲ་བ་སྟེ། །རྒྱ་མཚོ་བཞིན་དུ་མི་འཁྲུག་སེམས་དང་ལྡན། ཅེས་པའི་ངང་ཚུལ་ལྷུར་བཞེས་ཏེ་དེ་
དག་ཐམས་ཅད་རྨི་ལམ་གྱི་ནང་དུ་བྱུང་བའི་རླུང་འཚུབ་དང་མིག་འཁྲུལ་མཁན་གྱིས་བྱས་པའི་
གྲོང་ཁྱེར་ལྟར་གཟིགས་ནས། ཐུགས་མི་བདེ་བའི་རྣམ་པ་ལ་སོགས་པ་ལྟ་ཞོག །བྱུང་བ་ཙམ་གྱི་
རྣམ་པའང་མི་མཛད་པར་རིའི་རྒྱལ་པོ་མཆོག་རབ་ཀྱི་སྲ་བརྟན་བཞིན་གཡོ་བ་མེད་པར་བཞུགས་
པའི་ངང་ནས། ཐུགས་རྗེ་ཆེན་པོའི་འོད་ཟེར་དང་རྫུ་འཕྲུལ་བཀྱེ་བས་མ་རུངས་པའི་བྱ་བ་དེ་
འདྲ་བྱུང་བ་ཙམ་གྱིས་སྐྱེ་བོ་ཐམས་ཅད་རྗེ་ཉིད་ལ་ལྷག་པར་མོས་གུས་ཆེ་བར་གྱུར་ཏེ་བཀའ་དྲིན་
རྗེས་སུ་དྲན་པ་དང་གསོལ་བ་འདེབས་པ་ལ་ལྷག་པར་བརྩོན་པའི་བཀའ་དྲིན་གྱིས་བཟུངས་བ་
ནི། སེངྒེ་རི་དྭགས་དང་གཅན་གཟན་གཞན་གྱིས་ང་རོ་ལ་སོགས་པ་ཇི་ཙམ་སྒྲོག་ཀྱང་བག་ཚ་བ་
ཅུང་ཟད་ཀྱང་མེད་པར་འཁོད་པ་བཞིན་སྙིགས་དུས་ཀྱི་ངང་ཚུལ་ལ་བག་ཚ་བ་ཅུང་ཟད་ཀྱང་
མེད་པར་བཞུགས་ནས། གོང་དུ་བཤད་པའི་ཐུགས་རྗེ་ཆེན་པོས་གདུལ་བྱ་རྣམས་བསྐྱངས་བས་
ན། སེངྒེ་ལྟ་བུར་མི་སྐྲག་པའི་། ཐུགས་རྗེ་ཆེན་པོས་འགྲོ་བ་འཛིན། ཅེས་བྱ་བའི་དོན་གསལ་ལ་
རྗེ་བླ་མ་ཉིད་སྐུ་ན་ཕྲ་མོའི་དུས་སུ་བསོད་ནམས་བསྟན་པའི་རྒྱལ་མཚན་ཞེས་མཚན་དུ་ཞུ་བས།
བསོད་ནམས་མཆོག་གི་མཚན་ལྡན་པ། ཞེས་གསུངས་ཤིང་། ། དུས་ཀྱི་མཐའ་འདིར་ཡང་
སངས་རྒྱས་ཀྱི་བསྟན་པ་སྤྱི་དང་ཁྱད་པར་དུ་བསྟན་པ་ཀུན་གྱི་གཞི་རྩ་སོ་སོ་ཐར་པའི་བསྟན་པ་
ཆེས་ཆེར་གསལ་བར་མཛད་པ་དང་། ལྷག་པར་དུ་ཆོས་གྲྭ་ཆེན་པོ་འདིར་ཆོས་འཁོར་གསར་བ་
ཁྱད་དུ་འཕགས་པ་བཙུགས་པ་དང་དུས་མཚུངས་སུ་སྨོན་ལམ་གྱི་རྒྱས་འདེབས་བླ་ན་མ་མཆིས་པ་
གནང་བས་བཤད་རྩོད་སྤྱི་དང་ཁྱད་པར་ཆོས་ཀྱི་གྲགས་པའི་གཞུང་ལུགས་དྲི་མ་མེད་པ་བླ་ནས་
བླར་འཕེལ་བ་དང་། སྣར་ཐང་གི་ཆོས་གྲྭ་སོགས་བཀའ་གདམས་གོང་མའི་དགོན་གནས་མང་པོ་
ཉམས་ཆགས་སུ་གྱུར་བ་ཐུགས་བསྐྱེད་བླ་ན་མེད་པའི་བྱིན་མཐུས་གཞི་ནས་གསོས་པ་དང་།
བོད་ཀྱི་སྲིད་སྐྱོང་སོགས་ལ་འཕོ་འགྱུར་ཇི་ཙམ་བྱུང་ཡང་དགོན་གནས་ཆེན་པོས་མཚོན་བསྟན་པ་
རིན་པོ་ཆེ་ཀུན་ལ་རྗེ་ཉིད་ཀྱི་ཐུགས་རྗེས་འཕོ་འགྱུར་ཅུང་ཟད་ཀྱང་མེད་པ་སོགས་བཀའ་དྲིན་ཆེ་
686



སྟབས། རྩོད་དུས་དགུ་ཡི་ཐ་མ་ལ། །བསྟན་པའི་མེ་རོ་གསོ་བར་བྱེད། ཅེས་བྱ་ཞིང་། སྐུ་དུས་
དེར་རྗེ་བླ་མ་ཉིད་ཀྱི་ཐུགས་རྗེ་བླ་ན་མེད་པས་འདུས་སྡེ་ཆེན་པོ་འདིར་བཤད་ཚོགས་ཀྱི་གྲྭ་ཤིན་ཏུ་
འཕེལ་རྒྱས་སུ་གྱུར་ནས། ལུང་རིགས་དྲི་མ་མེད་པས་ཕས་ཀྱི་རྒོལ་བ་དྲུངས་ཕྱུང་ནུས་པའི་
མཁས་པ་རྒྱ་མཚོ་ལྟ་བུ་བྱུང་ཡང་། སྔར་བཤད་པ་བཞིན། འཁོར་འགའ་ཞིག་གི་བྱེད་ལས་ལ་
བརྟེན་འདུལ་ཁྲིམས་ཅུང་ཟད་ལྷོད་པར་གྱུར་ཏེ། དྲག་ཞན་མང་པོ་ནས་རྨིག་གཅིག་པ་རྟ་དྲེལ་
གྱིས་མཚོན་པའི་བྱོལ་སོང་སྣ་ཚོགས་པ་དང་། མཆེ་བ་ཅན་ཁྱིའི་རིགས་མང་པོ་ཐབས་སྤྱོད་སྣ་
ཚོགས་ཀྱིས་དགོན་གནས་ཆེན་པོར་བསྟེན་པ་དང་། དེ་དག་གསོ་ཞིང་སྲོག་ཆགས་རྣམས་ཀྱི་བང་
ཤེད་བཟང་ངན་འགྲན་པ་སོགས་སྤྱོད་པ་སྣ་ཚོགས་བྱས་པ་ལ་ཀླད་ཆུང་རྣམས་དེ་དག་གི་རྗེས་སུ་
འབྲངས་ཏེ་ཆང་དང་གླུ་གར་སོགས་དགག་དབྱེ་དང་སྨོན་ལམ་ཆེན་མོའི་དུས་ལ་སོགས་པར་བག་
མེད་དུ་སྤྱོད་པས་ཁྲིམས་ཀྱང་འཆལ་བ་དུ་མ་དང་། དེ་དག་ཕན་ཚུན་ནག་ཕྱོགས་ཀྱི་གྲོགས་
འཕེལ་བས་སྡིག་གྲོགས་སྟོབས་རྒྱས་ཤིང་། དེ་ལ་བརྟེན་ནས་དགོན་ནང་དུ་ལྕགས་བཟོ་བ་དང་
ཤིང་བཟོ་བ་ལ་སོགས་པ་གྲོང་པའི་སྐྱེ་བོ་མང་པོ་དགེ་འདུན་གྱི་བྱ་བ་དང་དཔལ་ལྡན་བླ་མའི་སྐུ་
དོན་མ་ཡིན་པར་གང་ཟག་སོ་སོའི་དོན་ལ་བག་མེད་དུ་བསྟེན་བར་བྱེད་ཅིང་། རང་ཉིད་མི་
བསུན་པའི་སྤྱོད་པ་སྣ་ཚོགས་པ་སྤྱོད་བཞིན་དུ་ཆོས་ཚུལ་བཞིན་དུ་བསྒྲུབ་པའི་བླ་མ་དང་དགེ་
བཤེས་འདུལ་བའི་ཀུན་སྤྱོད་དྲི་མ་མེད་པ་ལ་གནས་པ་དང་། འཇིག་རྟེན་ཆོས་བརྒྱུད་ལ་སྙིང་པོ་
མེད་པར་རྟོགས་པའི་དགེ་སློང་རི་ཁྲོད་པ་རྣམས་ལ་རང་གི་ལྟ་སྤྱོད་དང་མི་མཐུན་པ་རྒྱུ་མཚན་དུ་
བྱས་ནས། བླ་མ་འདི་ཚོ་ལས་ངན་པ། དགེ་བཤེས་འདི་ཚོ་ལས་ངན་པ་ཞེས་འཕྱ་བར་བྱེད་
ཅིང་། དེའི་དབང་གིས་དད་པ་དང་། ཚུལ་ཁྲིམས་དང་། གཏོང་བ་དང་། ཐོས་པ་དང་། ངོ་
ཚ་ཤེས་པ་དང་། ཁྲེལ་ཡོད་པ་དང་། ཤེས་རབ་སྟེ་ནོར་བདུན་པོ་སྒྲུབ་འདོད་ཀྱི་བློ་ཅུང་ཟད་
ཀྱང་མེད་པར། ནོར་མིན་པ་བཞོན་པ་དང་བ་ལང་དང་། གསེར་དངུལ་དང་། འབྲུ་སོགས་
མང་པོ་བུན་བསྐྱེད་དང་། ཁེ་སྤོགས་སོགས་ཀྱི་འབད་པས་བསྒྲུབ་པར་བྱེད་ལ། རྒྱུ་མཚན་དེའི་
ཕྱིར་དམ་པའི་ཆོས་འདུལ་བའི་ཁྲིམས་དྲི་མ་མེད་པ་བོར་ནས། བག་མེད་པར་འདོད་ཡོན་ལ་
སྤྱོད་པ་ནི་ཁྱིམ་པའི་སྐྱེ་བོ་ལྟ་བུར་སྤྱོད་པས། གོང་དུ་སེངྒེ་ལྟར་གང་ལའང་འཇིགས་པ་མེད་པར་
འགྲོ་བ་སྐྱོང་བར་གསུངས་པའི་རྗེ་བླ་མ་མཆོག་དེ་འདྲའི་བསྟན་པ་ལ་བློ་གྲོས་དང་ལྡན་པ་རྣམས་
སྐྱེ་བོ་ངན་པ་རྣམས་ཀྱི་བྱེད་སྤྱོད་ལ་ཨེ་མ་ཞེས་སྐྱོ་ཚིག་འབོད་པར་བྱེད་དགོས་པར་འགྱུར་ཞིང་།
687



དམ་པའི་སྐྱེ་བོ་རྣམས་ཡིད་སྐྱོ་ཞིང་དམ་པ་མིན་པའི་སྐྱེ་བོ་རྣམས་གཉའ་རེངས་པས་ཆོས་གྲྭ་དེ་
ཡང་གཡེལ་བར་གྱུར་ཏེ། འདུལ་ཁྲིམས་ལས་ཅུང་ཟད་ལྷོད་པར་འགྱུར་བ་ནི། བཤད་ཚོགས་རྒྱ་
མཚོ་འདྲ་ན་ཡང་། ཞེས་བྱ་བ་སོགས་གསུངས་པའི་དོན་ཏེ། དེ་ལྟ་ན་རྗེ་བླ་མ་ཁྱབ་བདག་རྡོ་རྗེ་
འཆང་ཆེན་པོ་འདི་ཉིད་འཁོར་ཚོགས་གདུག་པ་ཅན་རྣམས་ཀྱིས་ཅུང་ཟད་ཀྱང་གཡོ་བ་མེད་པར་
ཐུགས་རྗེའི་ཤུགས་ཉི་ཟླའི་བགྲོད་པ་བཞིན་འཆད་པ་མེད་པས་རང་རང་གི་སྐལ་པ་དང་འཚམ་
པའི་ཟློས་གར་སྣ་ཚོགས་སུ་བསྒྱུར་བར་མཛད་ཅིང་། སྐྱེ་བོ་དེ་དག་གི་ངན་སྤྱོད་རྣམས་ཀྱང་རང་
རང་གི་རང་མཚང་གསལ་བར་བསྟན་ཟིན་པའི་རྗེས་སུ་རྗེ་བླ་མ་གང་གི་འཕྲིན་ལས་དགུང་དུ་
འདེགས་པའི་གྲོགས་འབའ་ཞིག་ཏུ་གྱུར་ཏེ། རྩྭ་དང་ཤིང་དང་མེ་རྣམས་ཕན་ཚུན་བསྲེག་བྱ་སྲེག་
བྱེད་ཡིན་ཀྱང་གྲོགས་སུ་འགྱུར་བ་ལྟ་བུའོ། །དེ་ལྟར་རྗེ་བཙུན་བླ་མ་དམ་པ་དེ་ཉིད་ནི་ཤོལ་ཟླ་
སོགས་མ་རྩིས་པའི་རགས་རྩིས་ཀྱི་དབང་དུ་བྱས་ན་དགུང་གྲངས་དོན་ལྔའི་བར་དུ་གདུལ་བྱ་
མཐའ་དག་གི་བློ་ངོ་དང་འཚམ་པར་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་བ་དང་སྐུ་
གསུང་ཐུགས་ཀྱི་མཛད་པའི་རོལ་གར་བརྗོད་ལས་འདས་བར་བསྒྱུར་ཞིང་། དེ་ཡང་ཕལ་ཆེར་
ནང་དུ་ཡང་དག་པར་འཇོག་པའི་སྒོ་ནས་བྱང་ཆུབ་ཀྱི་སེམས་ལ་ཐུགས་སྦྱོང་བ་དང་ནང་རྡོ་རྗེའི་ ་
ལུས་ལ་གནད་དུ་བསྣུན་པའི་རིམ་པ་གཉིས་ཀྱི་རྣམ་འབྱོར་ཟབ་མོ་ལ་གཞོལ་བར་མཛད་ཅིང་།
སྐབས་སྐབས་སུ་གཞན་གྱིས་ཞུས་པ་སོགས་ཀྱི་རྐྱེན་ལ་མ་ལྟོས་པར་སྐྱེ་བོ་མང་པོའི་ཚེ་སྔ་ཕྱི་དང་སྐྱེ་
བརྒྱུད་སོགས་ཀྱི་གླེང་མོ་མཐའ་ཡས་པ་དང་། འདས་མ་འོང་ད་ལྟ་དུས་གསུམ་གྱི་བདེ་དོག་མང་
པོ་ཐོགས་མེད་དུ་ལུང་སྟོན་པར་མཛད་པ་དང་། དུས་ལ་མ་བབ་པ་འགའ་ཞིག་གི་ཚེ་ཇི་ཙམ་གྱི་
ནན་ཏན་ཆེན་པོས་ཞུས་ཀྱང་བཀའ་གསལ་ཕེབས་པ་ལྟ་ཞོག །བཀའ་ཙམ་ཡང་མི་ཕེབས་པར་
ཏིང་ངེ་འཛིན་འབའ་ཞིག་ལ་གཞོལ་ནས་བཞུགས་པར་མཛད་པ་ནི་དཔལ་ལྡན་ཨ་ཏི་ཤའི་བླ་མ་
ཨ་ཝ་དྷུ་ཏཱི་པ་ལྟ་བུ་དང་། དུས་ཀུན་ཏུ་འཕགས་པའི་རིགས་བཞི་ལ་གནས་པ་དང་། ་ ཚུལ་
ཁྲིམས་ཀྱི་ཕུང་པོ་ཡོངས་སུ་རྫོགས་པའི་ཕྱིར་དགེ་སློང་གི་བརྟུལ་ཞུགས་དྲི་མ་མེད་པའི་དགོངས་པ་
ལས་ཅུང་ཟད་ཀྱང་མི་གཡེལ་བར་བཞུགས་པས་ཚུལ་ཁྲིམས་ཀྱི་དྲིས་གཟིམ་ཆུང་གི་ནང་ཀུན་ཏུ་
གང་ནས། བཟང་སྤོས་ཀྱི་དྲི་ངད་རྣམས་ཀྱང་ཟིལ་གྱིས་གནོན་པ་དང་། ཅུང་ཟད་སྐུ་བསྙེལ་
བའི་དུས་སུ་བླ་སྨན་ནས་ཕྱག་རྩ་ཕུལ་སྐབས་ལག་ལ་དྲི་ངད་ཆགས་ནས་འདི་ལྟ་བུའོ་ཞེས་བརྗོད་
དུ་མེད་པར་ཙནྡན་གྱི་དྲི་ལ་སོགས་པ་ཡང་མོག་མོག་པོར་བྱེད་པ་ཉིན་གང་རེ་ཙམ་འོང་ཞིང་།
688



ཟླ་བ་ཉ་གང་བ་དང་གནམ་སྟོང་གི་དུས་གཉིས་དང་། དབྱར་ཉེ་བར་བསྒྲུབ་པའི་དུས་དང་། གློ་
བུར་གྱི་དགའ་དབྱེའི་དུས་རྣམས་སུ་གསོ་སྦྱོང་གི་བྱ་བ་དང་། དབྱར་གནས་པའི་ལས་དང་།
དགག་དབྱེའི་བྱ་བ་རྣམས་གྲོགས་ཁྱད་པར་ཅན་འཕགས་པའི་གང་ཟག་རྣམས་དང་ལྷན་ཅིག་
མཛད་པ་ནི་རྣམ་དཔྱོད་དང་ལྡན་པའི་གདུལ་བྱ་འགའ་ཞིག་གིས་མཛད་པ་ལ་བརྟགས་པའི་ཚེ་
དུས་དེ་དག་གི་སྐབས་དགེ་འདུན་བཙུན་པ་རྣམས་གསན་དུ་གསོལ་ཞེས་བྱ་བ་ལ་སོགས་པའི་ཆོ་
ག་རྣམས་ཇི་ལྟ་བ་བཞིན་མཛད་པར་ཐོས་པ་ལས་ཤེས་པ་དང་། སྟོན་པ་ལ་དྲིན་དུ་གཟོ་བའི་
ཕྱིར་བསྟན་པ་ལ་བྱ་བ་ལྷག་པར་མཛད་བཞེད་དེ་རྗེ་ཉིད་ལས་ཚུལ་ཁྲིམས་ཀྱི་བདུད་རྩིའི་སྐལ་བ་
ལེན་པའི་ཕྱིར་དགེ་སློང་གི་སྡོམ་པ་དོན་དུ་ཉེར་བ་བསྒྲུབ་བྱ་ལྔ་སྟོང་དྲུག་བརྒྱ་སོ་གཅིག་དང་།
དགེ་ཚུལ་གྱི་དངོས་པོ་ནོད་པ་བསྒྲུབ་བྱ་བཞི་སྟོང་བཞི་བརྒྱ་དྲུག་ཅུ་ལོན་པ། དེ་དག་གི་རྒྱུད་དང་
མཐོ་རིས་ནི་དར་གྱིས་ཆོད་པ་ཙམ་དང་། ཐར་པ་ནི་ཡོལ་བས་བསྒྲིབ་པ་ཙམ་གྱི་བྱེད་ལས་སུ་
འགྱུར་པའི་སྡོམ་པའི་ཚུལ་ཁྲིམས་ཡང་དག་པར་སྩལ་བས་ཉོན་མོངས་ཀྱི་ཆུ་བོ་དྲག་པོར་འབབ་
པའི་ཆུ་རགས་ཀྱི་རྩིག་པ་བརྟན་པོར་མཛད་པ་ནི་འཕགས་པ་ཉེ་བར་འཁོར་དང་། མཆོག་ཟུང་
གཅིག་དང་། ཀུན་དགའ་བོ་རྣམས་ཀྱི་སྤྱོད་པ་དང་མཚུངས་པ་དང་། སྙིང་རྗེ་ཆེན་པོ་དང་།
ལྷག་བསམ་རྣམ་དག་གིས་སྣ་དྲངས་པའི་བྱང་ཆུབ་ཀྱི་སེམས་རིན་པོ་ཆེ་ལ་དུས་རྟག་པར་ཐུགས་
དམ་གྱི་མཐིལ་དུ་མཛད་ནས་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་ཐུགས་སྦྱོང་བ་མཛད་ཅིང་།
དེའི་བསྙེལ་གསོ་བ་དང་། སྟོན་པ་བླ་ན་མེད་པ་གང་གི་བཀའ་དྲིན་རྗེས་སུ་དྲན་པའི་ཕྱིར་སྐྱེས་
རབས་སོ་བཞི་པ་ལ་རྟག་པར་གཟིགས་ཤིང་དེའི་ནང་གི་རྒྱུ་མཚན་སྤྱི་དང་ཁྱད་པར་དུ་རྒྱལ་པོ་
བྱམས་པའི་སྟོབས་དང་བུམ་པ་ཅན་གྱི་སྐྱེས་རབས་གཉིས་ལ་ཡང་དང་ཡང་དུ་གཟིགས་ནས་
བཞད་མོ་མང་པོ་བཞད་པ་དང་། ཡང་ཅུང་ཟད་རེ་སིམ་མེ་མཉམ་པར་བཞག་སྟེ། ཡོན་ཏན་དེ་
དག་ཐུགས་ཉམས་སུ་བསྟར་བ་མཛད་ཅིང་། ཨཙམོ་ལ་སོགས་པ་གནས་སྐོར་བ་དང་ཕོངས་
པའི་སྐྱེ་བོ་ཀུན་ལ་གསེར་ལ་སོགས་པ་སྐུ་དྲུང་ན་གང་ཡོད་གཟིམ་ཆུང་གི་སྐར་ཁུང་སོགས་ནས་ཅི་
བདེར་སྦྱིན་པར་མཛད་པ་དང་། ཆོས་ཐམས་ཅད་དྲི་ཟའི་གྲོང་གི་བཀོད་པ་ལྟར་ཐུགས་སུ་ཆུད་
པས། འཇིག་རྟེན་ན་ཆེ་བར་གྲགས་པ་དང་མཁས་པར་གྲགས་པ་དང་། སྟོབས་ཀྱིས་དཔའ་བ་
ཐམས་ཅད་ལ་འཇིག་རྟེན་མཐུན་འཇུག་གི་རྣམ་འགྱུར་ཅུང་ཟད་ཀྱང་མི་མཛད་པར་ཅི་བདེར་
བོར་བར་མཛད་པས་སྐྱེ་བོ་དྲེགས་པ་ཅན་རྣམས་ཀྱང་སྐུ་དྲུང་དུ་བསྙེན་པའི་ཚེ་རབ་ཏུ་ཞུམ་ནས་
689



ནོར་འཛིན་གྱི་གཞི་ལ་བལྟ་བ་ལྷུར་ལེན་དགོས་པ་ནི། ཀུན་ཏུ་བཟང་པོ་དང་། འཇམ་པའི་
དབྱངས་དང་། ལག་ན་རྡོ་རྗེའི་ཀུན་ཏུ་སྤྱོད་པ་ཇི་ལྟ་བ་དང་། གང་སྣང་དཀྱིལ་འཁོར་གྱི་འཁོར་
ལོའི་རོལ་པ་འབའ་ཞིག་ཏུ་བསྡོམ་ཞིང་། ནང་རྡོ་རྗེའི་ལུས་ལ་གནད་དུ་བསྣུན་པའི་བདེ་སྟོང་གི་
ཡེ་ཤེས་ཀྱི་དྲ་པར་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་རབ་ཏུ་བསྡོམས་པས་རིམ་པ་གཉིས་
ཀྱི་བགྲོད་པ་མཐར་སོན་ཅིང་། རྡོ་རྗེའི་བསྲུང་མ་གཏུམ་དྲག་ཅན་ཐམས་ཅད་བྲན་བཞིན་དུ་
བཀའ་ཉན་པ་དང་ཞབས་འབྲིང་དུ་འབྲང་བ་ལྷུར་ལེན་ཅིང་། ཁམས་གསུམ་གྱི་བདག་པོ་ལྷ་
ཆེན་པོ་རྣམས་ཀྱི་ཅོད་པན་རིན་པོ་ཆེ་འོད་འབར་བས་ཞབས་ཀྱི་མཐིལ་ལ་ཡང་དང་ཡང་དུ་
གཏུགས་པ་ནི་རྣལ་འབྱོར་གྱི་དབང་ཕྱུག་ལུ་ཨི་པ་དང་འཕགས་པ་ཀླུ་སྒྲུབ་དང་། བིནྡྲ་བ་དང༌།
གྲུབ་པའི་དབང་ཕྱུག་བློ་བཟང་དོན་ཡོད་གྲུབ་པ་ལྟ་བུར་བཞུགས་ཀྱང་ཡོན་ཏན་ཐམས་ཅད་སྦེད་
པ་ལྷུར་བཞེས་ཏེ། བཀའ་གདམས་གོང་མའི་རྣམ་པར་ཐར་པ་འབའ་ཞིག་ལ་གཙོར་འདོན་
མཛད་ནས། འགའ་ཞིག་གི་སྣང་ངོར་ན་བཟའ་ཡང་ལེགས་པར་ཚགས་མི་མཛད་པ་ལྟར་སྟོན་པ་
ནི། དཔལ་དཱི་པཾ་ཀ་ར་དང་འབྲོམ་སྟོན་པ་རྒྱལ་བའི་འབྱུང་གནས་རྣམས་ཀྱི་མཛད་པ་ཇི་ལྟ་བ་
དང་། རང་ཉིད་ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་ཀྱི་ལེགས་པར་བཤད་པ་ཉིད་
བསྟན་པའི་སྙིང་པོ་དྲི་མ་མེད་པར་གཟིགས་ཏེ། ཉམས་བཞེས་ཀྱི་རིམ་པ་དེ་ཁོ་ན་ལ་མཛད་ཀྱང་
གྲུབ་པའི་མཐའ་རིས་མེད་པ་ཀུན་ལ་ཉེ་རིང་གི་དགག་སྒྲུབ་ཅུང་ཟད་ཀྱང་མི་གནང་བར་ཐུགས་
རྗེས་སྐྱོང་ཞིང་། ལུང་དང་རིགས་པ་དྲི་མ་མེད་པའི་ལམ་ལས་དྲངས་ཏེ་གཏན་ལ་ཕབ་པའི་
གསུང་རྩོམ་པུསྟ་ཀ་བཞི་ཙམ་བཞུགས་པ་རྣམས་དང་། ཆོས་ཀྱི་བཀའ་དྲིན་ནོད་པའི་གདུལ་བྱ་
རྣམས་ལ་འདུལ་བ་སྔགས་ཀྱི་གྲོགས་དང་། སྔགས་འདུལ་བའི་གྲོགས་སུ་སོང་སྟེ། བསྟན་པ་
ཐམས་ཅད་གྲུ་བཞི་ལམ་གྱིས་འཁྱེར་ཤེས་པར་འདོམས་པར་མཛད་པ་ནི། ཁམས་གསུམ་ཆོས་ཀྱི་
རྒྱལ་པོ་ཤར་ཙོང་ཁ་པ་ཡབ་སྲས་ཀྱི་མཛད་པ་ཇི་ལྟ་བར་བཞུགས་ཤིང་། ཉིད་ཀྱི་གསུང་ལས་སྐྱེས་
པའི་སྲས་ཀྱང་ཇི་ལྟར་བྱོན་པ་ཡང་། གཙོ་བོར་བདག་ཅག་ཁ་བ་རི་པ་རྣམས་ཀྱི་མགོན་སྐྱབས་
དཔུང་གཉེན་དམ་པ་བདག་གི་བཀའ་དྲིན་གསུམ་ལྡན་གྱི་བླ་མ་རིགས་དང་དཀྱིལ་འཁོར་རྒྱ་
མཚོའི་མངའ་བདག་རྒྱལ་དབང་ཐམས་ཅད་མཁྱེན་གཟིགས་བློ་བཟང་བསྐལ་བཟང་རྒྱ་མཚོ་
དཔལ་བཟང་པོ་ནི། བསྐལ་པ་དཔག་ཏུ་མེད་པའི་སྔ་རོལ་ནས་ཡབ་སྲས་སུ་གྱུར་པའི་ནང་
ཐུགས་ཀྱི་སྲས་གཅིག་པུ་དང་། གཞན་ཡང་གོང་མ་བདག་པོ་ཆེན་པོའི་རྒྱལ་ཁབ་ཀྱིས་མཚོན་
690



-p་
རིས་སུ་མ་ཕྱེ་བའི་ཡུལ་གྲུ་ཀུན་ཏུ་བསྟན་པ་རིན་པོ་ཆེ་སྤེལ་བ་ལ་གཞན་དྲིང་མི་འཇོག་པའི་མཐུ་
གྲུབ་པ་ཏཱ་ཀོ་ཤི་ལྕང་སྐྱ་ཡེ་ཤེས་བསྟན་པའི་སྒྲོན་མེ། ངེས་པ་དོན་གྱི་མཁས་གྲུབ་ཆེན་པོ་རྡོ་རྗེ་
འཆང་བདག་ལ་བཀའ་དྲིན་མཚུངས་པ་མེད་པ་རྗེ་བླ་མ་ངག་དབང་བྱམས་པ་རིན་པོ་ཆེ། ཆོས་
གྲྭ་ཆེན་པོ་འདི་ཉིད་དུ་བཞུགས་པའི་སློབ་དཔོན་རིན་པོ་ཆེ་གྲུབ་པའི་དབང་ཕྱུག་སེང་ཆེན་དགེ་
ལེགས་རབ་རྒྱས། ལུང་རིགས་ཀྱི་བློ་གྲོས་ཕུལ་དུ་ ཕྱིན་པ་ཞལ་སྔ་ནས་བློ་བཟང་རིག་གྲོལ།
བརྟུལ་ཞུགས་གྲུབ་ཅིང་མཁས་པའི་ཡང་རྩེར་གྱུར་པ་ཞལ་སྔ་ནས་འཇམ་དབྱངས་ཆོས་འཕེལ།
ལུང་རྟོགས་ཀྱི་བློ་གྲོས་མཐར་སོན་པ་དམ་ཆོས་དཔལ་འབྱོར། འཆད་རྩོད་ལ་འགྲན་ཟླ་མེད་པའི་
གནས་ཐོབ་པ་ཞལ་སྔ་ནས་བློ་བཟང་དོན་གྲུབ། དོན་གྱི་སླད་དུ་མཚན་ནས་སྨོས་ཏེ་བདག་གི་
མཁན་རིན་པོ་ཆེ་གྲུབ་པའི་དབང་ཕྱུག་བློ་བཟང་བཟོད་པ་དང་། རྗེ་བཙུན་བློ་བཟང་ཆོས་
འཕེལ་དཔལ་བཟང་པོ་ལ་སོགས་པ་མཁས་གྲུབ་ཀྱི་སྐྱེ་བོ་ཤིན་ཏུ་མང་བ་དང་། དབེན་པའི་རི་
སུལ་དུ་བསྒྲུབ་པ་ལ་ཡང་དག་པར་གཞོལ་བའི་ཚེ་བློས་བཏང་གི་རི་ཁྲོད་པ་དཀའ་བཅུ་ཡེ་ཤེས་
རྣམ་རྒྱལ། ཐུབ་པའི་བརྟུལ་ཞུགས་མཆོག་ལ་གནས་པ་གནས་བརྟན་སྐུ་སྐྱེ་ལ་སོགས་པ་ཚེ་འདི་
ནང་གི་བྱ་བྱེད་ཐམས་ཅད་དྲི་ཟའི་གྲོང་ཁྱེར་ལྟར་བལྟས་ཏེ་གཅིག་ཏུ་བསྒྲུབ་པའི་རྒྱལ་མཚན་ལ་
གཞོལ་བ་མང་པོར་བཞུགས་པ་སོགས། མདོར་ན་རྗེ་བླ་མ་མཆོག་གི་གསུང་ལས་སྐྱེས་པའི་དྲང་
སྲོང་ཆེན་པོ་མཐའ་ཡས་པ་བཞུགས་ཤིང་། དེ་ཐམས་ཅད་ཀྱང་ཚུལ་ཁྲིམས་རྣམ་པར་དག་པས་
གཞི་བཟུང་བྱང་ཆུབ་ཀྱི་སེམས་དང་ལྟ་བ་རྣམ་པར་དག་པ་རིམ་པ་གཉིས་དང་བཅས་པ་ཉམས་
སུ་ལེན་པ་ལ་ཐུགས་དམ་དུ་མཛད་ཅིང་། འཆད་རྩོད་རྩོམ་གསུམ་གང་ལ་ཡང་ཐོགས་པ་མེད་
པར་བཞུགས་པ་རྣམས་བརྗོད་དུ་ག་ལ་ལང་། འདི་དག་ནི་རྗེ་བླ་མ་མཆོག་གི་སྐུ་གསུང་ཐུགས་ཀྱི་
ཡོན་ཏན་རྒྱ་མཚོ་ལྟ་བུ་ལས་རང་གི་བློའི་ནུས་པ་ཅི་ཡོད་ཀྱི་རྩལ་ཕྱུང་སྟེ།་ ཆ་ཤས་ཙམ་ཞིག་
བརྗོད་པར་ཟད་དེ་ཡོན་ཏན་གྱི་ཕུང་པོ་ཡོངས་སུ་རྫོགས་པར་བརྗོད་པ་ལ་འོད་ཟེར་ཆེན་པོའི་
དབང་བསྐུར་བ་ཐོབ་པའི་རྒྱལ་བའི་སྲས་པོ་རྣམས་ཀྱང་རབ་ཏུ་ངལ་བར་འགྱུར་བས་སོ། །དེ་
དག་ཀྱང་གཅམ་བུའི་ངག་གིས་བརྗོད་པའམ། རབ་བཏགོས་ཀྱི་ཡུར་བ་ལས་དྲངས་པའི་སྙན་
ཚིག་གི་ཆུ་བོ་མ་ཡིན་གྱི། ངེས་པ་དོན་དུ་གནས་པའི་རང་བཞིན་བརྗོད་པ་ཁོ་ན་སྟེ། དེས་ན་
འདི་ལ་བལྟ་བར་བྱེད་པའི་སྐྱེ་བོ་སྤྱི་དང་། ཁྱད་པར་དུ་རང་ཅག་བཀའ་དྲིན་གྱིས་འཚོ་བའི་
དཔོན་སློབ་འཁོར་འབངས་ཀུན་གྱིས་ལེགས་པར་བརྟགས་ཏེ་དད་པ་གོང་ནས་གོང་དུ་སྤེལ་བ་
，
་ 691
་
་
-
-



དང་། ཚེ་རབས་ཐམས་ཅད་དུ་རྗེས་སུ་བཟུངས་ཏེ་གསུང་གི་བདུད་རྩི་ལ་ངོམས་པ་མེད་པར་
ལོངས་སྤྱོད་པའི་ཕྱིར་གསོལ་བ་འདེབས་པ་ལྷུར་བྱོས་ཤིག་དང་། ངེས་པ་ཁོ་ནར་འདི་ཕྱིའི་
འདོད་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །རྒྱལ་སྲས་ཀུན་གྱིས་གཞལ་བར་མི་
སྤྱོད་བློ་གྲོས་བཟང་པོའི་མཁའ་དབྱིངས་ལང་ཚོར་དཔལ་ལྡན་སྟོབས་བཅུའི་ཡེ་ཤེས་ཀྱི། །འོད་
འཕྲེང་རིབ་འཁྲུག་བདུད་སྡེའི་བ་མོ་ཀུན་ཏུ་འཇོམས་པའི་ཚ་ཟེར་བྱེ་བ་འགྱེད་ལ་གཞན་དྲིང་མེད་
པའི་ཐུགས། །སྣང་བྱེད་གང་དེའི་བྱིན་ཤུགས་དྲོད་རབ་བདག་བློའི་པད་མཚོར་རྣམ་པར་བརྩེ་
བར་རབ་ཏུ་གནས་པ་ཐོབ་ལས་ནི། །ཟུང་འཇུག་དགའ་སྟོན་སྦྲང་རྩིའི་ཁུར་གྱིས་ཅིར་ཡང་ནོན་
ལས་འཆད་མེད་འགྲོ་བ་ཀུན་ལ་སྟེར་བའི་འདབ་བརྒྱ་ཕྱེ། །རང་གི་ཡིད་ཀྱི་ནུས་པའི་རྔ་ཡབ་
དཀར། །དད་པའི་གསེར་གྱི་ཡུ་བ་རྣམ་བཀྲ་བས། །ཡོན་ཏན་རྒྱ་མཚོ་ལས་བླང་འཐོར་འཐུང་
འདི། །ཀུན་ལ་རབ་རྨོངས་ཚད་འཇོམས་དངོས་པོ་སྟེར། །ཐན་པས་གདུངས་ལ་དབྱར་གྱི་སྤྲིན་
པའམ། །གྲང་བས་ཉེན་ལ་རྩེ་མོ་ཅན་བཞིན་ནམ། །རབ་ཏུ་ངལ་ལ་ཤིང་རྟའི་ངང་ཚུལ་ལྟར་།
བླ་མ་མཆོག་འདི་སྐྱེ་བོ་ཀུན་ལ་སྨན། །ཡོན་ཏན་ཕུང་པོའི་སྣང་བྱེད་བཞད་པའི་ཁྲོད། །ཐུགས་
རྗེའི་ཚ་ཟེར་སྤྲོ་བའི་ངང་ཚུལ་ཅན། །ཐུབ་བསྟན་གླིང་བཞི་ཡོངས་སུ་གསལ་བྱེད་པའི། །དཀྱིལ་
འཁོར་འདྲེན་བྱེད་རྟ་ལྗང་འདི་ཉིད་དོ། ། ལྷག་བསམ་རབ་ཏུ་དཀར་བའི་མུ་ཐི་ལ། ལེགས་
བཤད་སྐུད་པ་རིང་པོ་འདིར་བརྟེན་ནས། །རྗེས་དྲན་གོས་ཀྱིས་མཛེས་པ་རྣམས་ཀྱི་མགུལ། །
བརྒྱན་པར་བྱེད་པའི་སེ་མོ་དོ་རིང་ངོ་། །འགྲམ་པ་དངུལ་ཆུས་བརྣགས་པ་ཡི། ། གླང་ཆེན་
དྲེགས་པའི་སོ་ཡི་བར། །གནས་པའི་སྲན་མའི་ཕུང་པོ་ནི། །ཧྲིལ་པོ་གཅིག་ཏུ་གནས་པ་མིན།།
བདེ་ཆེན་ཆང་གིས་མྱོས་པའི་ཆུ། །གཉིས་སྤང་འགྲམ་པར་རབ་བརྣགས་པ། །དེ་ཡི་བདེ་སྟོང་
བལྡད་བྱེད་བྲག །རྨོངས་བྱེད་འཁྱག་ས་ཆར་གྱིས་བུང་བཞིན། །ལེགས་བཤད་སྦྲང་རྩིའི་མངར་
བཅུད་ལ། མྱང་བ་བཏང་པའི་ཤའི་རྐང་དྲུག །པདྨོའི་དྲི་ལས་བྱོལ་བྱས་ཏེ། །རྫ་ཡི་བུམ་པའི་
ཁ་ལ་ལྡིང་། །ཡན་ལག་གསལ་བྱེད་བློ་གྲོས་ཀྱི། །འདབ་བརྒྱའི་བཅུད་ལ་ཆགས་པ་ཡི། །སྟག་
གཟིག་ཤེལ་གྱི་འདབ་མ་ཅན། །ལྷ་ཡིས་རྒྱལ་བའི་རྔ་ཆེན་བརྡུངས། །དེ་ཡི་སྐད་ཀྱི་རྒྱུད་མང་གི་
འདར་དང་ལྷན་ཅིག་འཕར་གྱུར་པའི། ཨུཏྤལ་གེ་སར་རྒོད་པ་ཡང་། ཕྱོགས་གཞན་འཕྱ་བ་
གསལ་བར་བྱེད། །ཉེས་བཤད་སྟོབས་ཀྱིས་དཔའ་བའི་འདྲེ། །ལོག་པས་ས་གསུམ་དབང་བྱེད་
པ། །ཁྱོད་སྟོབས་ཕྲ་མོའི་གོམ་གསུམ་གྱིས། །སྙིང་རྗེའི་ས་ཡི་འོག་ཏུ་བཅིངས། །ཚུལ་འཆལ་
692



ཡངས་པོར་བྱེད་ངུར་པ། །མི་རྟོག་བློ་གྲོས་འཕང་མདུང་གིས། །བརྡལ་བའི་ཆོས་ཀྱི་ཐང་ཡངས་
པོར། །ཁྲིམས་ལྡན་དྲང་སྲོང་ཅི་དགར་རྒྱུ། །འཕགས་པའི་རིགས་བཞི་བརྟན་པའི་ཁྲི། །ཁུར་
ཆེན་ཁྱེར་བའི་ལྷ་གཞུས་ཀླུབས། །དག་སྣང་སྟན་པའི་སྟེང་ཉིད་ན། །ཟུང་འཇུག་མིག་སྟོང་ལྡན་
ཁྱོད་འགྱིངས། །གཡོ་མེད་ཏིང་འཛིན་ལག་ཉལ་གྱིས། །ལོག་སྤྱོད་སྦྱིན་སྐྱེས་བུ་མོའི་མངལ། །
དྲལ་བྱས་རྣམ་པར་རྒྱལ་བ་ཡི། །དར་ཆེན་དེ་ནི་རབ་ཏུ་འཕྱར། །སྒྱུ་མ་འོད་གསལ་མཉམ་སྦྱོར་
བའི། །ཏིང་འཛིན་མཐར་ཐུག་བརྙེས་པ་ཁྱོད། །བདུད་རྩི་མཆོག་དེའི་ཆ་ཤས་ལས། །བདག་
ལའང་སྐལ་བ་རབ་ཏུ་སྩོལ། །དེ་ལྟར་བདག་གིས་ཚུལ་འདིར་རབ་འབད་པའི། །དགེ་བ་དུང་
དང་ཀུནྡ་ལྟར་དཀར་བ། །གང་ཞིག་ཐོབ་དེས་བདག་ཀྱང་ཚེ་རབས་ཀུན། །ཁྱོད་དང་འབྲལ་བ་
མེད་པར་རྗེས་སུ་བཟུངས། །བདག་དང་འདིར་ནི་ཁྱོད་མཉེས་བགྱིད་པའི་ཕྱིར། །འབད་བྱེད་
མིང་གི་གནས་ཚུལ་གསལ་བ་ཀུན། །ཚེ་རབས་ཀུན་ཏུ་ཐེག་པ་མཆོག་གི་བཤེས། །ཁྱོད་ཀྱིས་
བཤེས་གཉེན་དམ་པ་མཛད་དུ་གསོལ། །བདག་ལས་ཆོས་ཀྱི་སྐལ་པ་ལེན་པ་དང་། །རྗེས་སུ་
བསྐྱངས་པའི་སྐྱེ་བོ་ཐམས་ཅད་ཀྱང་། །ཚུལ་ཁྲིམས་བརྟུལ་ཞུགས་ཡོན་ཏན་རབ་རྫོགས་ཏེ། །
ཐེག་ཆེན་དགྲ་བཅོམ་ལམ་ཐོབ་བྱིན་ཆེན་སྩོལ། །ཆོས་གྲྭ་ཆེ་འདིའི་ཁྲིམས་ལྡན་འདུས་པའི་སྡེ། །
ཀུན་ཀྱང་ཐུགས་མཐུན་ཁྲིམས་གཙང་བཤད་སྒྲུབ་འཕེལ། །མཐུ་ལྡན་བསྲུང་མ་རྒྱ་མཚོ་ཐམས་
ཅད་ཀྱིས། །བར་གཅོད་ཀུན་སེལ་བཀྲ་ཤིས་རྒྱ་མཚོ་ཐོབ། ཅེས་དུས་གསུམ་རྒྱལ་བ་ཀུན་གྱི་ངོ་བོ།
ཁམས་གསུམ་འགྲོ་བ་ཀུན་གྱི་བླ་མ་རིགས་དང་དཀྱིལ་འཁོར་རྒྱ་མཚོའི་མངའ་བདག །བདག་ཅག་རྣམས་ལ་
བཀའ་དྲིན་མཚུངས་པ་མེད་ཅིང་མཚན་བརྗོད་པར་དཀའ་བ་རྡོ་རྗེ་འཆང་ཆེན་པོ་པཎ་ཆེན་ཐམས་ཅད་
མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་གསུང་ཐུགས་ཀྱི་མཛད་པ་མ་ལུས་པ་གསལ་བར་བྱེད་པའི་
རྣམ་པར་ཐར་པ་འོད་དཀར་ཅན་གྱི་འཕྲེང་བ་ཉིད་ཚེས་བརྒྱད་དམ་བཅུ་བཞིའི་ཟླ་བ་ལྟ་བུར་གནས་པ་ལས།
སླར་ཡང་ཉ་ཡོངས་སུ་གང་བ་ལྟ་བུར་བསྒྲུབ་པར་བྱེད་པ་ལེགས་བཤད་ཀྱི་དཀྱིལ་འཁོར་ཡོངས་སུ་རྫོགས་པའི་
ཟླ་བ་ཞེས་བྱ་བ་འདི་ནི། སྔ་མོ་ནས་འཇམ་དབྱངས་ཤཱནྟི་པའི་ཆོས་ཀྱི་གདན་ཁྲི་འཛིན་པ་ཞལ་སྔ་ནས་བློ་
བཟང་བརྩོན་འགྲུས་ཀྱིས་བསྐུལ་མ་མཛད་པ་དང་རང་ཉིད་ཀྱང་དང་བ་ཆེན་པོས་ཡིད་ལ་བརྣགས་པའི་ཐོག
།ཉེ་འཁོར་བ་མཛོད་པ་རྗེ་དྲུང་བློ་བཟང་ཚེ་དབང་ནས་ཀྱང་གསོལ་བ་བཏབ་པ་ལྟར་༧རྗེ་བླ་མ་རྡོ་རྗེ་འཆང་དེ་
ཉིད་ཀྱིས་བཀའ་སྩལ་བའི་རྣམ་ཐར་འོད་དཀར་ཅན་གྱི་འཕྲེང་བ་དང་། དེའི་ཆ་ཤས་རྗེ་ཉིད་ཀྱི་ཞབས་
འབྲིང་བ་མགྲོན་ས་ཡེ་ཤེས་བསྟན་འཛིན། གསོལ་དཔོན་ཡེ་ཤེས་རབ་བརྟན་བཅས་ནས་ཟིན་བྲིས་སུ་བཏབ་
པ་རྣམས་ལ་ལེགས་པར་བརྟགས་ཤིང་། རྗེ་བླ་མ་མཆོག་གིས་ཐུགས་རྗེ་ཆེན་པོས་རྗེས་སུ་བསྐྱངས་པའི་འཚོ་
693



བྱེད་དགེ་སློང་དགེ་འདུན་དོན་གྲུབ་ཀྱི་ངག་འགྲོས་ལས་བྱུང་བ་དང་རྗེ་བླ་མའི་རྣམ་པར་ཐར་པ་ཉུང་ངུ་རྣམ་
གསལ་རྣམས་ལ་ཞིབ་པར་བརྟགས་ཏེ་སྒྲོ་སྐུར་གྱི་བྱ་བ་རིང་དུ་དོར་ནས་༧རྗེ་བླ་མ་རྒྱལ་བ་ཀུན་གྱི་ངོ་བོ་གང་
གི་མཚན་གྱིས་བྱིན་གྱིས་བརླབས་པའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་རྗེ་
དྲུང་ཡེ་ཤེས་བརྩོན་འགྲུས་སོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་
གན་ས་པ་དང་བདག་དང་བདག་ལ་བལྟོས་པའི་སྐྱེ་བོ་ཐམས་ཅད་ཚེ་རབས་ཀུན་ཏུ་རྗེས་སུ་འཛིན་པའི་རྒྱུར་
གྱུར་ཅིག །ཨོཾསྭསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་
མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་
རྒྱུན་འདི་སྤེལ། ། ། །སརྦ་མངྒལཾ། །
-
-
-
694



《པཎ་ཆེན་སྐུ་ཕྲེང་རིམ་བྱོན་གྱི་གསུང་འབུམ་》དཔེ་ཚོགས།
པཎ་ཆེན་སྐུ་ཕྲེང་རིམ་བྱོན་གྱི་མཛད་རྣམ་ཕྱོགས་སྒྲིག(དེབ་གཉིས་པ།）
པཎ་ཆེན་སྐུ་ཕྲེང་ལྔ་པ་བློ་བཟང་ཡེ་ཤེས་ཀྱི་རྣམ་ཐར།
རྩོམ་པ་པོ།
པཎ་ཆེན་བློ་བཟང་ཡེ་ཤེས།
རྩོམ་སྒྲིག་པ། ། ཚེ་དབང་རིག་འཛིན།
ཁ་ཤོག་འཆར་འགོད་པ། སྐལ་བཟང་ཚེ་རིང་། །
པར་གཞི་སྒྲིག་མཁན། ལྷག་སྒྲོལ།
དཔེ་སྐྲུན་ཚན་པ། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་། ་
པར་འདེབས་ཚན་པ། ཨན་ཧུའི་ཞིང་ཆེན་དུང་ཁྲན་གྲོང་ཁྱེར་ཧྲན་ཀྲའོ་པར་དེབ་
པར་འདེབས་ཚད་ཡོད་འགན་འཁྲིའི་ཀུང་སི།
པར་བཀྲམ་ཚན་པ། ་ བོད་ལྗོངས་ཤིན་ཧྭ་དཔེ་ཚོང་ཁང་།
དེབ་ཚད།
787x1092 1/16 ་་་་ ་་་
པར་ཤོག
44
ཡིག་གྲངས།
727FY
པར་གཞི།
2015ལོའི་ཟླ་12པར་པར་གཞི་དང་པོ་བསྒྲིགས།་
པར་ཐེངས། ། 2015ལོའི་ཟླ་12པར་པར་ཐེངས་དང་པོ་བཏབ།
པར་གྲངས།
1-1,500
དཔེ་དེབ་ཨང་རྟགས། ISBN978 -7-80589 - 679-3 མི་ཡིག(བོད)
ཕྱོགས་སྒྲིག་རིན་སྒོར། 550. 00་
པར་གཞི་རང་བདག་ཡིན་པས་འདྲ་བཅོས་པར་འདེབས་མི་ཆོག་ ་ ་ ་་



图书在版编目(CIP)数据
历辈班禅大师传记集成:全5册:藏文/曲吉坚赞
等著,-- 拉萨:西藏藏文古籍出版社,2015.12
| ISBN 978-7-80589-679-3
L.0历…I.0曲…[:0班禅一传记N.
O B949.92
中国版本图书馆 CIP 数据核字(2016) 第001327号
《历辈班禅大师全集》系列丛书
,历辈班禅大师传记(第二册)
五世班禅额尔德尼罗桑益西传
作者罗桑益西
责任编辑 泽旺仁真
封面设计 格桑次仁
组版拉珍
版 西藏藏文古籍出版社
安徽省桐城市神州书刊印务有限责任公司
西藏新华书店
1787x1092 1/16
4
727千字
次, | 2015年12月第1版
2015年12月第1次印刷
印 数 1-1,500
统一书号 ISBN 978-7-80589 -679-3民文(藏)
全套定价 550.00
印发开印字版
版刷行本张数次次
版权所有翻印必究
